<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>part0002</title>
  <meta content="abbyy to epub tool, v0.2" name="generator" />
  <link href="../Styles/stylesheet.css" rel="stylesheet" type="text/css" />
</head>

<body>
  <p class="image"><img alt="picture47" src="../Images/picture47.jpg" /></p>

  <p>Ole Lukøje.</p>

  <p>I hele Verden er der ingen, der kan saa mange Historier, som Ole Lukøje! &mdash; han kan rigtignok fortælle!</p>

  <p>Saadan ud paa Aftenen, naar Børn sidde nok saa net ved Bordet eller paa deres Skammel, kommer Ole Lukøje; han kommer saa stille op ad Trappen, for han gaar paa Hosesokker, han lukker ganske sagte Døren op, og fut! saa sprøjter han Børnene sød Mælk ind i Øjnene, saa fint, saa fint, men dog altid nok til, at de ikke kunne holde Øjnene aabne, og derfor ikke se ham; han lister sig lige bag ved, blæser dem sagte i Nakken, og saa blive de tunge i Hovedet, o ja! men det gør ikke ondt, for Ole Lukøje mener det just godt med Børnene; han vil bare have, at de skulle være rolige, og det ere de bedst, naar man faar dem i Seng; de skulle være stille, for at han kan fortælle dem Historier. &mdash;</p>

  <p>Naar Børnene nu sove, sætter Ole Lukøje sig paa Sengen; han er godt klædt paa, hans Frakke er af Silketøj, men det er ikke muligt at sige, hvad Kulør den har, for den skinner grøn, rød og blaa, alt ligesom han drejer sig; under hver Arm holder han en Paraply, een med Billeder paa, og</p>

  <div class="newpage" id="page-200"></div>

  <p>den sætter han over de gode Børn, og saa drømme de hele Natten de dejligste Historier, og een Paraply har han, hvor der slet intet er paa, og den sætter han over de uartige Børn, saa sove de saa tosset og har om Morgenen, naar de vaagne, ikke drømt det allermindste.</p>

  <p>Nu skulle vi høre, hvorledes Ole Lukøje i en hel Uge kom hver Aften til en lille Dreng, som hed Hjalmar, og hvad han fortalte ham! Det er hele syv Historier, for der er syv Dage i en Uge.</p>

  <div class="newpage" id="page-201"></div>

  <p class="image"><img alt="picture48" src="../Images/picture48.jpg" /></p>

  <p>tjør nu engang!«</p>

  <p>Mandag.</p>

  <p>sagde Ole Lukøje om Aftenen, da han havde faaet Hjalmar i Seng, »nu skal jeg pynte op!« og saa bleve alle Blomsterne i Urtepotterne til store Træer, der strakte deres lange Grene hen under Loftet og langs med Væggen, saa hele Stuen saa ud som det dejligste Lysthus, og alle Grenene vare fulde af Blomster, og hver Blomst var smukkere end en Rose, lugtede saa dejlig, og vilde man spise den, var den sødere end Syltetøj. Frugterne glinsede ligesom Guld, og saa var der Boller, der revnede af Rosiner, det var mageløst! men i det samme begyndte det at jamre sig saa forskrækkeligt henne i Bordskuffen, hvor Hjalmars Skolebøger laa.</p>

  <p>»Hvad er nu det!« sagde Ole Lukøje og gik hen til Bordet og fik Skuffen op. Det var Tavlen, som det knugede og trykkede i, for der var kommet et galt Tal i Regnestykket, saa det var færdigt at falde fra hinanden; Griffelen hoppede og sprang i sit Sejlgarnsbaand, ligesom den kunde være en lille Hund, den vilde hjælpe paa Regnestykket, men den kunde ikke! &mdash; Og saa var det Hjalmars Skrivebog, som det jamrede sig indeni, oh, det var ordentligt fælt at høre! langs ned paa hvert Blad stod alle de store Bogstaver, hvert</p>

  <div class="newpage" id="page-202"></div>

  <p>med et lille ved Siden, en hel Række ned ad, det var saadan en Forskrift, og ved den igen stod nogle Bogstaver, der troede, de saa ud ligesom den, for dem havde Hjalmar skrevet, de laa næsten, ligesom om de vare faldne over Blyantsstregen, hvilken de skulde staa paa.</p>

  <p>»Se, saaledes skulle I holde eder!« sagde Forskriften, »se, saaledes til Siden, med et rask Sving!«</p>

  <p>»Oh, vi ville gerne,« sagde Hjalmars Bogstaver, »men vi kunne ikke, vi ere saa daarlige!«</p>

  <p>»Saa skal I have Kinderpulver!« sagde Ole Lukøje.</p>

  <p>»O nej!« raahte de, og saa stod de saa ranke, at det var en Lyst.</p>

  <p>»Ja, nu faa vi ikke fortalt Historier!« sagde Ole Lukøje, »nu maa jeg eksercere dem! een to! een to!« og saa eksercerede han Bogstaverne, og de stod saa ranke og saa sunde, som nogen Forskrift kunde staa; men da Ole Lukøje gik, og Hjalmar om Morgenen saa til dem, saa vare de lige saa elendige som før.</p>

  <div class="newpage" id="page-203"></div>

  <p class="image"><img alt="picture49" src="../Images/picture49.jpg" /></p>

  <p>Tirsdag.</p>

  <p>Saa snart Hjalmar var i Seng, rørte Ole Lukøje med sin lille Troldsprøjte ved alle Møblerne i Stuen, og straks begyndte de at snakke, og alle sammen snakkede de om sig selv, undtagen Spyttebakken, der stod tavs og ærgrede sig over, at de kunde være saa forfængelige kun at tale om sig selv, kun at tænke paa sig selv og slet ikke at have Tanke for den, der dog stod saa beskeden i Krogen og lod sig spytte paa.</p>

  <p>Der hang over Kommoden et stort Maleri i en forgyldt Ramme; det var et Landskab, man saa høje, gamle Træer, Blomster i Græsset og et stort Vand med en Flod, der løb om bag Skoven, forbi mange Slotte, langt ud i det vilde Hav.</p>

  <p>Ole Lukøje rørte med sin Troldsprøjte ved Maleriet, og saa begyndte Fuglene derinde at synge, Træernes Grene bevægede sig, og Skyerne tog ordentlig Flugt, man kunde se deres Skygge hen over Landskabet.</p>

  <p>Nu løftede Ole Lukøje den lille Hjalmar op mod Rammen, og Hjalmar stak Benene ind i Maleriet, lige ind i det høje Græs, og der stod han; Solen skinnede mellem Træernes Grene ned paa ham. Han løb hen til Vandet, satte sig i en lille Baad, der laa; den var malet rød og hvid, Sejlene skinnede som Sølv, og seks Svaner, alle med Guldkroner nede om Halsen og en straalende blaa Stjerne paa Hovedet, trak Baaden forbi de grønne Skove, hvor Træerne</p>

  <div class="newpage" id="page-204"></div>

  <p>fortalte om Røvere og Hekse, og Blomsterne om de nydelige smaa Alfer, og hvad Sommerfuglene havde fortalt dem.</p>

  <p>De dejligste Fisk, med Skæl som Sølv og Guld, svømmede efter Baaden; imellem gjorde de et Spring, saa det sagde Plask igen i Vandet, og Fuglene, røde og blaa, smaa og store, fløj i to lange Rækker bag efter, Myggene dansede, og Oldenborren sagde bum, bum; de vilde alle sammen følge Hjalmar, og hver havde de en Historie at fortælle.</p>

  <p>Det var rigtignok en Sejltur! snart vare Skovene saa tætte og saa mørke, snart vare de som den dejligste Have med Solskin og Blomster, og der laa store Slotte af Glas og af Marmor; paa Altanerne stod Prinsesser, og alle vare de smaa Piger, som Hjalmar godt kendte, han havde leget med dem før. De rakte Haanden ud, og hver holdt den yndigste Sukkergris, som nogen Kagekone kunde sælge, og Hjalmar tog i den ene Ende af Sukkergrisen, idet han sejlede forbi, og Prinsessen holdt godt fast, og saa fik hver sit Stykke, hun det mindste, Hjalmar det allerstørste! Ved hvert Slot stod smaa Prinser Skildvagt, de skuldrede med Guldsabel og lod det regne med Rosiner og Tinsoldater; det var rigtige Prinser.</p>

  <p>Snart sejlede Hjalmar igennem Skove, snart ligesom igennem store Sale eller midt igennem en By; han kom ogsaa igennem den, hvor hans Barnepige boede, hun, der havde baaret ham, da han var en ganske lille Dreng, og havde holdt saa meget af ham, og hun nikkede og vinkede og sang det nydelige Vers, hun selv havde digtet og sendt Hjalmar:</p>

  <p>Jeg tænker paa dig saa mangen Stund,</p>

  <p>min egen Hjalmar, du søde!</p>

  <p>Jeg har jo kysset din lille Mund,</p>

  <p>din Pande, de Kinder røde.</p>

  <p>Jeg hørte dig sige de første Ord,</p>

  <p>jeg maatte dig Afsked sige.</p>

  <p>Vor Herre velsigne dig her paa Jord,</p>

  <p>en Engel du er fra hans Rige!</p>

  <p>Og alle Fuglene sang med, Blomsterne dansede paa Stilken, og de gamle Træer nikkede, ligesom om Ole Lukøje ogsaa fortalte dem Historier.</p>

  <div class="newpage" id="page-205"></div>

  <p class="image"><img alt="picture50" src="../Images/picture50.jpg" /></p>

  <p>Onsdag.</p>

  <p>Nej, hvor Regnen skyllede ned udenfor! Hjalmar kunde høre det i Søvne, og da Ole Lukøje lukkede et Vindue op, stod Vandet lige op til Vindueskarmen; der var en hel Sø derude, men det prægtigste Skib laa op til Huset.</p>

  <p>»Vil du sejle med? lille Hjalmar!« sagde Ole Lukøje, »saa kan du i Nat komme til de fremmede Lande og være her i Morgen igen!«</p>

  <p>Og saa stod med eet Hjalmar i sine Søndagsklæder midt paa det prægtige Skib, og straks blev Vejret velsignet, og de sejlede gennem Gaderne, krydsede om Kirken, og nu var alt en stor, vild Sø. De sejlede saa længe, at der intet Land var at øjne mere, og de saa en Flok Storke, de kom ogsaa hjemme fra og vilde til de varme Lande; den ene Stork fløj bag ved den anden, og de havde allerede fløjet saa langt, saa langt; een af dem var saa træt, at hans Vinger næsten ikke kunde bære ham længer, han var den allersidste i Rækken, og snart kom han et stort Stykke bag efter, til sidst sank han med udbredte Vinger lavere og lavere, lian gjorde endnu et Par Slag med Vingerne, men det hjalp ikke; nu berørte han med sine Fødder Tovværket paa Skibet, nu gled han ned ad Sejlet og bums! der stod han paa Dækket.</p>

  <p>Saa tog Matrosdrengen ham og satte ham ind i Hønsehuset til Høns, Ænder og Kalkuner; den stakkels Stork stod ganske forknyt midt imellem dem.</p>

  <div class="newpage" id="page-206"></div>

  <p>»S'ikken en!« sagde alle Hønsene.</p>

  <p>Og den kalkunske Hane pustede sig op, saa tyk den kunde, og spurgte, hvem han var; og Ænderne gik baglængs og puffede til hverandre: »Rap dig! rap dig!«</p>

  <p>Og Storken fortalte om det varme Afrika, om Pyramiderne og om Strudsen, der løb som en vild Hest hen over Ørkenen, men Ænderne forstod ikke, hvad han sagde, og saa puffede de til hverandre: »Skulle vi være enige om, at han er dum?«</p>

  <p>»Ja vist er han dum!« sagde den kalkunske Hane, og saa pludrede den op. Da tav Storken ganske stille og tænkte paa sit Afrika.</p>

  <p>»Det er nogle dejlige tynde Ben, I har!« sagde Kalkunen. »Hvad koster Alen?«</p>

  <p>»Skrat, skrat, skrat!« grinte alle Ænderne, men Storken lod, som om han slet ikke hørte det.</p>

  <p>»I kan gerne le med!« sagde Kalkunen til ham, »for det var meget vittigt sagt! eller var det maaske for lavt for ham, ak, ak! han er ikke flersidig! lad os blive ved at være interessante for os selv!« og saa klukkede Hønsene, og Ænderne snadrede: »Gik, gak! gik, gak!« det var skrækkeligt, hvor morsomt de selv fandt det.</p>

  <p>Men Hjalmar gik hen til Hønsehuset, aabnede Døren, kaldte paa Storken, og den hoppede ud paa Dækket til ham; nu havde den hvilet sig, og det var, ligesom om den nikkede til Hjalmar for at takke ham; derpaa bredte den sine Vinger ud og fløj til de varme Lande, men Hønsene klukkede, Ænderne snadrede, og den kalkunske Hane blev ganske ildrød i Hovedet.</p>

  <p>»I Morgen skulle vi koge Suppe paa jer!« sagde Hjalmar, og saa vaagnede han og laa i sin lille Seng. Det var dog en forunderlig Rejse, Ole Lukøje havde ladet ham gøre den Nat.</p>

  <div class="newpage" id="page-207"></div>

  <p class="image"><img alt="picture51" src="../Images/picture51.jpg" /></p>

  <p>Torsdag.</p>

  <p>Veed du hvad!« sagde Ole Lukøje, »bliv nu ikke bangef her skal du se en lille Mus!« og saa holdt han sin Haand, med det lette, nydelige Dyr, hen imod ham. »Den er kommen for at invitere dig til Bryllup. Her er to smaa Mus, som i Nat ville træde ind i Ægtestanden. De bo nede under din Moders Spisekammergulv, det skal være saadan en dejlig. Lejlighed!«</p>

  <p>»Men hvor kan jeg komme gennem det lille Musehul i Gulvet?« spurgte Hjalmar.</p>

  <p>»Lad mig om det!« sagde Ole Lukøje, »jeg skal nok faa dig lille!« og saa rørte han med sin Troldsprøjte ved Hjalmar, der straks blev mindre og mindre, til sidst var han ikke saa stor som en Finger. »Nu kan du laane Tinsoldatens Klæder, jeg tænker, de kunne passe, og det ser saa rask ud at have Uniform paa, naar man er i Selskab!«</p>

  <p>»Ja nok!« sagde Hjalmar, og saa var han i Øjeblikket klædt paa som den nysseligste Tinsoldat.</p>

  <p>»Vil De ikke være saa god at sætte Dem i Deres Moders Fingerbøl,« sagde den lille Mus, »saa skal jeg have den Ære at trække Dem!«</p>

  <p>»Gud, skal Frøkenen selv have Ulejlighed!« sagde Hjalmar, og saa kørte de til Musebryllup.</p>

  <p>Først kom de ind under Gulvet i en lang Gang, der slet ikke var højere, end at de netop kunde køre der med et Fingerbøl, og hele Gangen var illumineret med Trøske.</p>

  <p>»Lugter her ikke dejligt?« sagde Musen, som trak ham, »den hele Gang er bleven smurt med Flæskesvær! det kan ikke være dejligere!«</p>

  <div class="newpage" id="page-208"></div>

  <p>Nu kom de ind i Brudesalen; her stod til højre alle de smaa Hunmus, og de hviskede og tiskede, ligesom om de gjorde Nar af hinanden; til venstre stod alle Hanmusene og strøg sig med Poten om Mundskægget, men midt paa Gulvet saa man Brudeparret; de stod i en udhulet Osteskorpe og kyssedes saa skrækkeligt meget for alles Øjne, thi de vare jo forlovede, og nu skulde de straks have Bryllup.</p>

  <p>Der kom altid flere og flere fremmede; den ene Mus var færdig at træde den anden ihjel, og Brudeparret havde stillet sig midt i Døren, saa man hverken kunde komme ud eller ind. Hele Stuen var ligesom Gangen smurt med Flæskesvær, det var hele Beværtningen, men til Dessert blev der fremvist en Ært, som en lille Mus af Familien havde bidt Brudeparrets Navn ind i, det vil sige det første Bogstav; men det var noget ganske overordentligt.</p>

  <p>Alle Musene sagde, at det var et dejligt Bryllup, og at Konversationen havde været saa god.</p>

  <p>Og saa kørte Hjalmar igen hjem; han havde rigtignok været i fornemt Selskab, men han maatte ogsaa krybe ordentlig sammen, gøre sig lille og komme i Tinsoldatuniform.</p>

  <div class="newpage" id="page-209"></div>

  <p class="image"><img alt="picture52" src="../Images/picture52.jpg" /></p>

  <p>Fredag.</p>

  <p>Det er utroligt, hvor mange der er af ældre Folk, som gerne ville have fat paa mig!« sagde Ole Lukøje, »det er især dem, som have gjort noget ondt. »»Gode, lille Ole,«« sige de til mig, »»vi kunne ikke faa Øjnene i, og saa ligge vi hele Natten og se alle vore onde Gerninger, der, som fæle smaa Trolde, sidde paa Sengekanten og sprøjte os over med hedt Vand; vilde du dog komme og jage dem bort, at vi kunne faa en god Søvn,«« og saa sukke de saa dybt: »»Vi ville saamænd gerne betale; god Nat, Ole! Pengene ligge i Vinduet!«« men jeg gør det ikke for Penge,« sagde Ole Lukøje.</p>

  <p>»Hvad skulle vi nu have for i Nat?« spurgte Hjalmar.</p>

  <p>»Ja, jeg veed ikke, om du har Lyst igen i Nat at komme til Bryllup, det er et andet Slags end det i Gaar. Din Søsters store Dukke, den, der ser ud som et Mandfolk og kaldes Herman, skal giftes med Dukken Bertha, det er desuden Dukkens Fødselsdag, og derfor skal der komme saa mange Foræringer.«</p>

  <p>»Ja, det kender jeg nok!« sagde Hjalmar, »altid naar Dukkerne trænge til ny Klæder, saa lader min Søster dem</p>

  <div class="newpage" id="page-210"></div>

  <p>have Fødselsdag eller holde Bryllup! det er vist sket hundrede Gange!«</p>

  <p>»Ja, men i Nat er Brylluppet hundrede og eet, og naar hundrede og eet er ude, saa er alt forbi! derfor bliver ogsaa dette saa mageløst. Se engang!«</p>

  <p>Og Hjalmar saa hen paa Bordet; der stod det lille Paphus med Lys i Vinduerne, og alle Tinsoldaterne præsenterede Gevær udenfor. Brudeparret sad paa Gulvet og lænede sig op til Bordbenet, ganske tankefuldt, og det kunde det jo have Grund til. Men Ole Lukøje, iført Bedstemoders sorte Skørt, viede dem; da Vielsen var forbi, istemte alle Møblerne i Stuen følgende skønne Sang, der var skrevet af Blyanten; den gik paa Melodi som Tappenstregen:</p>

  <p>Vor Sang skal komme som en Vind til Brudeparret i Stuen ind; de knejse begge som en Pind, de ere gjort' af Handskeskind! :;: Hurra, Hurra! for Pind og Skind! Det synge vi højt i Vejr og Vind! :;:</p>

  <p>Og nu fik de Foræringer, men de havde frabedet sig alle spiselige Ting, for de havde nok af deres Kærlighed.</p>

  <p>»Skulle vi nu ligge paa Landet eller rejse udenlands?« spurgte Brudgommen, og saa blev Svalen, som havde rejst meget, og den gamle Gaardhøne, der fem Gange havde ruget Kyllinger ud, taget paa Raad; og Svalen fortalte om de dejlige varme Lande, hvor Vindruerne hang saa store og tunge, hvor Luften var saa mild, og Bjergene havde Farver, som man her slet ikke kender dem.</p>

  <p>»De har dog ikke vor Grønkaal!« sagde Hønen. »Jeg laa en Sommer med alle mine Kyllinger paa Landet; der var en Grusgrav, som vi kunde gaa og skrabe i, og saa havde vi Adgang til en Have med Grønkaal! Oh, hvor den var grøn! jeg kan ikke tænke mig noget kønnere.«</p>

  <p>»Men den ene Kaalstok ser ud ligesom den anden,« sagde Svalen, »og saa er her tit saa daarligt Vejr!«</p>

  <p>»Ja, det er man vant til!« sagde Hønen.</p>

  <p>»Men her er koldt, det fryser!«</p>

  <div class="newpage" id="page-211"></div>

  <p>»Det har Kaalen godt af!« sagde Hønen. »Desuden kunne vi ogsaa have det varmt! havde vi ikke for fire Aar siden en Sommer, der varede i fem Uger, her var saa hedt, man kunde ikke trække Vejret! og saa have vi ikke alle de giftige Dyr, de have ude! og vi ere fri for Røvere! Det er et Skarn, som ikke finder, at vort Land er det kønneste! han fortjente rigtig ikke at være her!« og saa græd Hønen. »Jeg har ogsaa rejst! jeg har kørt i en Bøtte over tolv Mil! der er slet ingen Fornøjelse ved at rejse!«</p>

  <p>»Ja, Hønen er en fornuftig Kone!« sagde Dukken Bertha, »jeg holder heller ikke af at rejse paa Bjerge, for det er kun op, og saa er det ned! nej, vi ville flytte ud ved Grusgraven og spadsere i Kaalhaven.«</p>

  <p>Og derved blev det.</p>

  <p>ir</p>

  <div class="newpage" id="page-212"></div>

  <p class="image"><img alt="picture53" src="../Images/picture53.jpg" /></p>

  <p>Lørdag.</p>

  <p>Faar jeg nu Historier?« sagde den lille Hjalmar, saa snart Ole Lukøje havde faaet ham i Seng.</p>

  <p>»I Aften har vi ikke Tid til det,« sagde Ole og spændte sin smukkeste Paraply over ham. »Se nu paa disse Kinesere!« og hele Paraplyen saa ud som en stor kinesisk Skaal med blaa Træer og spidse Broer med smaa Kinesere paa, der stod og nikkede med Hovedet. »Vi skulle have hele Verden pudset kønt op til i Morgen,« sagde Ole, »det er jo da en hellig Dag, det er Søndag. Jeg skal hen i Kirketaarnet for at se, om de smaa Kirkenisser polere Klokkerne, at de kunne lyde smukt; jeg skal ud paa Marken og se, om Vindene blæse Støvet af Græs og Blade, og hvad der er det største Arbejde, jeg skal have alle Stjernerne ned for at polere dem; jeg tager dem i mit Forklæde, men først maa hver nummereres, og Hullerne, hvor de sidde deroppe, maa nummereres, at de kunne komme paa deres rette Pladser igen, ellers vilde de ikke sidde fast, og vi faa for mange Stjerneskud, idet den ene dratter efter den anden!«</p>

  <p>»Hør, veed De hvad, Hr. Lukøje!« sagde et gammelt Portræt, der hang paa Væggen, hvor Hjalmar sov, »jeg er Hjalmars Oldefader; De skal have Tak, fordi De fortæller Drengen Historier, men De maa ikke forvilde hans Begreber.</p>

  <div class="newpage" id="page-213"></div>

  <p>Stjernerne kunne ikke tages ned og poleres! Stjernerne ere Kloder ligesom vor Jord, og det er just det gode ved dem!«</p>

  <p>»Tak skal du have, du gamle Oldefader!« sagde Ole Lukøje, »Tak skal du have! Du er jo Hovedet for Familien, du er »Olde«-Hovedet! men jeg er ældre end du! jeg er en gammel Hedning; Romerne og Grækerne kalde mig Drømme-guden! jeg er kommen i de fornemste Huse og kommer der endnu! jeg forstaar at omgaas baade med smaa og store! Nu kan du fortælle!« &mdash; og saa gik Ole Lukøje og tog Paraplyen med.</p>

  <p>»Nu tør man nok ikke mere sige sin Mening!« sagde det gamle Portræt.</p>

  <p>Og saa vaagnede Hjalmar.</p>

  <div class="newpage" id="page-214"></div>

  <p class="image"><img alt="picture54" src="../Images/picture54.jpg" /></p>

  <p>GOD å spr</p>

  <p>Søndag.</p>

  <p>od Aften!« sagde Ole Lukøje, og Hjalmar nikkede, men sprang saa hen og vendte Oldefaderens Portræt om mod Væggen, at det ikke skulde snakke med ligesom i Gaar.</p>

  <p>»Nu skal du fortælle mig Historier; om »de fem grønne Ærter, der boede i een Ærtebælg«, og om »Haneben, der gjorde Kur til Høneben«, og om »Stoppenaalen, der var saa fin paa det, at hun bildte sig ind, hun var en Synaal«!«</p>

  <p>»Man kan ogsaa faa for meget af det gode!« sagde Ole Lukøje; »jeg vil helst vise dig noget, veed du nok! jeg vil vise dig min Broder, han hedder ogsaa Ole Lukøje, men han kommer aldrig til nogen mer end een Gang, og naar han kommer, tager han dem med paa sin Hest og fortæller dem Historier! han kan kun to; een, der er saa mageløs dejlig, at ingen i Verden kan tænke sig den, og een, der er saa fæl og gruelig &mdash; ja, det er ikke til at beskrive!« og saa løftede Ole Lukøje den lille Hjalmar op i Vinduet og sagde: »Der skal du se min Broder, den anden Ole Lukøje! de kalde ham ogsaa Døden; ser du, han ser slet ikke slem ud, som i Billedbøgerne, hvor han er Ben og Knogler! nej, det er Sølvbroderi, han har paa Kjolen: det</p>

  <div class="newpage" id="page-215"></div>

  <p>OLE LUKØJE.</p>

  <p>215</p>

  <p>er den dejligste Husaruniform! en Kappe af sort Fløjl flyver bag ud over Hesten! se, hvor han rider i Galop.«</p>

  <p>Og Hjalmar saa, hvorledes den Ole Lukøje red af Sted og tog baade unge og gamle Folk op paa Hesten; nogle satte han for paa, og andre satte han bag paa, men altid spurgte han først: »Hvorledes staar det med Karakterbogen?« &mdash; »Godt!« sagde de alle sammen; »ja, lad mig selv se!« sagde han, og saa maatte de vise ham Bogen, og alle de, som havde »Meget godt« og »Udmærket godt«, kom for paa Hesten og fik den dejlige Historie at høre, men de, som havde »Temmelig godt« og »Maadeligt«, de maatte bag paa og fik den fæle Historie; de rystede og græd, de vilde springe af Hesten, men de kunde det slet ikke, thi de vare lige straks voksede fast til den.</p>

  <p>»Men Døden er jo den dejligste Ole Lukøje!« sagde Hjalmar, »ham er jeg ikke bange for!«</p>

  <p>»Det skal du heller ikke være!« sagde Ole Lukøje, »se bare til, at du har en god Karakterbog!«</p>

  <p>»Ja, det er lærerigt!« mumlede Oldefaderens Portræt, »det hjælper dog, man siger sin Mening!« og saa var han fornøjet.</p>

  <p>Se, det er Historien om Ole Lukøje! nu kan han selv i Aften fortælle dig noget mere.</p>

  <p class="image"><img alt="picture55" src="../Images/picture55.jpg" /></p>

  <p>/.*</p>

  <div class="newpage" id="page-216"></div>

  <p>€V</p>

  <p class="image"><img alt="picture56" src="../Images/picture56.jpg" /></p>

  <p>Svinedrengen.</p>

  <p>Der var engang en fattig Prins; han havde et Kongerige, der var ganske lille, men det var da altid stort nok til at gifte sig paa, og gifte sig det vilde han.</p>

  <p>Nu var det jo rigtignok noget kækt af ham, at han turde sige til Kejserens Datter: »Vil du ha'e mig?« men det turde han nok, for hans Navn var vidt og bredt berømt; der var hundrede Prinsesser, som vilde have sagt Tak til, men se, om hun gjorde det.</p>

  <p>Nu skulle vi høre:</p>

  <p>Paa Prinsens Faders Grav vokste der et Rosentræ, oh, saadant et dejligt Rosentræ! det bar kun hvert femte Aar Blomst, og det kun en eneste, men det var en Rose, der duftede saa sødt, at man ved at lugte til den glemte alle sine Sorger og Bekymringer; og saa havde han en Nattergal, der kunde synge, som om alle dejlige Melodier sad i dens lille Strube. Den Rose og den Nattergal skulde Prinsessen have; og derfor kom de begge to i store Sølvfoderaler og blev saa sendt til hende.</p>

  <p>Kejseren lod dem bære foran sig ind i den store Sal,</p>

  <div class="newpage" id="page-217"></div>

  <p>hvor Prinsessen gik og legede »komme fremmede« med sine Hofdamer; de bestilte ikke andet; og da hun saa de store Foderaler med Foræringerne i, klappede hun i Hænderne af Glæde.</p>

  <p>»Bare det var en lille Missekat!« sagde hun, &mdash; men saa kom den dejlige Rose.</p>

  <p>»Nej, hvor den er nydelig gjort!« sagde alle Hofdamerne.</p>

  <p>»Den er mere end nydelig!« sagde Kejseren, »den er pæn!«</p>

  <p>Men Prinsessen følte paa den, og saa var hun færdig at græde.</p>

  <p>»Fy Papa!« sagde hun, »den er ikke kunstig, den er virkelig!«</p>

  <p>»Fy!« sagde alle Hoffolkene, »den er virkelig!«</p>

  <p>»Lad os nu først se, hvad der er i det andet Foderal, før vi blive vrede!« mente Kejseren, og saa kom Nattergalen frem; den sang da saa dejligt, at man lige straks ikke kunde sige noget ondt om den.</p>

  <p>»Superbe! charmant!« sagde Hofdamerne, for de snakkede alle sammen Fransk, den ene værre end den anden.</p>

  <p>»Hvor den Fugl minder mig om højsalig Kejserindens Spilledaase!« sagde en gammel Kavaler; »ak ja! det er ganske den samme Tone, det samme Foredrag!«</p>

  <p>»Ja!« sagde Kejseren, og saa græd han som et lille Barn.</p>

  <p>»Jeg skulde dog ikke tro, den er virkelig!« sagde Prinsessen.</p>

  <p>»Jo, det er en virkelig Fugl!« sagde de, som havde bragt den.</p>

  <p>»Ja, lad saa den Fugl flyve,« sagde Prinsessen, og hun vilde paa ingen Maade tillade, at Prinsen kom.</p>

  <p>Men han lod sig ikke forknytte; han smurte sig i Ansigtet med brunt og sort, trykkede Kasketten ned om Hovedet og bankede paa.</p>

  <p>»God Dag, Kejser!« sagde han, »kunde jeg ikke komme i Tjeneste her paa Slottet?«</p>

  <p>»Ja, her er saa mange, som søge!« sagde Kejseren; »men lad mig se! &mdash; jeg trænger til een, som kan passe Svinene! for dem have vi mange af!«</p>

  <div class="newpage" id="page-218"></div>

  <p>Og saa blev Prinsen ansat som kejserlig Svinedreng. Han fik et daarligt, lille Kammer nede ved Svinestien, og her maatte han blive; men hele Dagen sad han og arbejdede, og da det var Aften, havde han gjort en nydelig, lille Gryde, rundt om paa den var der Bjælder, og saa snart Gryden kogte, saa ringede de saa dejligt og spillede den gamle Melodi:</p>

  <p>„Ach, du lieber Augustin, Alles ist væk, væk, væk!"</p>

  <p>men det allerkunstigste var dog, at naar man holdt Fingeren ind i Dampen fra Gryden, saa kunde man straks lugte, hvad Mad der blev lavet i hver Skorsten, der var i Byen; se, det var rigtignok noget andet end en Rose.</p>

  <p>Nu kom Prinsessen spadserende med alle sine Hofdamer, og da hun hørte Melodien, blev hun staaende og saa saa fornøjet ud, for hun kunde ogsaa spille: »Ach, du lieber Augustin!« det var den eneste, hun kunde, men den spillede hun med een Finger.</p>

  <p>»Det er jo den, jeg kan!« sagde hun, »saa maa det være en dannet Svinedreng! hør! gaa ind og spørg ham, hvad det Instrument koster.«</p>

  <p>Og saa maatte en af Hofdamerne løbe ind, men hun tog Klodssko paa. &mdash;</p>

  <p>»Hvad vil du have for den Gryde?« sagde Hofdamen.</p>

  <p>»Jeg vil have ti Kys af Prinsessen!« sagde Svinedrengen.</p>

  <p>»Gud bevar' os!« sagde Hofdamen.</p>

  <p>»Ja, det kan ikke være mindre!« sagde Svinedrengen.</p>

  <p>»Naa, hvad siger han?« spurgte Prinsessen.</p>

  <p>»Det kan jeg virkelig ikke sige!« sagde Hofdamen, »det er saa grueligt!«</p>

  <p>»Saa kan du hviske!« og saa hviskede hun.</p>

  <p>»Han er jo uartig!« sagde Prinsessen og gik straks &mdash; men da hun havde gaaet et lille Stykke, saa klang Bjælderne saa dejligt:</p>

  <p>„Ach, du lieber Augustin, Alles ist væk, væk, væk!"</p>

  <div class="newpage" id="page-219"></div>

  <p>»Hør,« sagde Prinsessen, »spørg ham, om han vil have ti Kys af mine Hofdamer!«</p>

  <p>»Nej Tak!« sagde Svinedrengen, »ti Kys af Prinsessen, eller jeg beholder Gryden.«</p>

  <p>»Hvor det er noget kedeligt noget!« sagde Prinsessen, »men saa maa I staa for mig, at ingen faar det at se!«</p>

  <p>Og Hofdamerne stillede sig op for hende, og saa bredte de deres Kjoler ud, og saa fik Svinedrengen de ti Kys, og hun fik Gryden.</p>

  <p>Naa, der blev en Fornøjelse! hele Aftenen og hele Dagen maatte Gryden koge; der var ikke een Skorsten i hele Byen, uden de vidste, hvad der blev kogt der, baade hos Kammerherren og hos Skomageren. Hofdamerne dansede og klappede i Hænderne.</p>

  <p>»Vi veed, hvem der skal have sød Suppe og Pandekage! vi veed, hvem der skal have Grød og Karbonade! hvor det er interessant!«</p>

  <p>»Højst interessant!« sagde Overhovmesterinden.</p>

  <p>»Ja, men hold ren Mund, for jeg er Kejserens Datter!«</p>

  <p>»Gud bevar' os!« sagde de alle sammen.</p>

  <p>Svinedrengen, det vil sige Prinsen, men de vidste jo ikke andet, end at han var en virkelig Svinedreng, lod ikke Dagen gaa hen, uden at han bestilte noget, og saa gjorde han en Skralde; naar han svingede den rundt, klang alle de Valse, Hopsaer og Polkaer, man kendte fra Verdens Skabelse.</p>

  <p>»Men det er superbe!« sagde Prinsessen, idet hun gik forbi, »jeg har aldrig hørt en dejligere Komposition! hør! gaa ind og spørg ham, hvad det Instrument koster; men jeg kysser ikke!«</p>

  <p>»Han vil have hundrede Kys af Prinsessen,« sagde Hofdamen, som havde været inde at spørge.</p>

  <p>»Jeg tror, han er gal!« sagde Prinsessen, og saa gik hun; men da hun havde gaaet et lille Stykke, saa blev hun staaende. »Man maa opmuntre Kunsten!« sagde hun, »jeg er Kejserens Datter! Sig ham, han skal faa ti Kys, ligesom i Gaar, Resten kan han tage hos mine Hofdamer!«</p>

  <p>»Ja, men vi ville saa nødig!« sagde Hofdamerne.</p>

  <div class="newpage" id="page-220"></div>

  <p>SVINEDRENGEN.</p>

  <p>»Det er Snak!« sagde Prinsessen, »og naar jeg kan kysse ham, saa kunne I ogsaa! husk paa, jeg giver eder Kost og Løn!« og saa maatte Hofdamen ind til ham igen.</p>

  <p class="image"><img alt="picture57" src="../Images/picture57.jpg" /></p>

  <p>»Hundrede Kys af Prinsessen,« sagde han, »eller hver beholder sit.«</p>

  <p>»Staa for!!!« sagde hun, og saa stillede alle Hofdamerne sig for, og han kyssede da.</p>

  <p>»Hvad kan det dog være for et Opløb dernede ved Svine-</p>

  <div class="newpage" id="page-221"></div>

  <p>SVINEDRENGEN.</p>

  <p>221</p>

  <p>stien!« sagde Kejseren, der var traadt ud paa Altanen; han gned sine Øjne og satte Brillerne paa. »Det er jo Hofdamerne, der er paa Spil! jeg maa nok ned til dem!« &mdash; og saa trak han sine Tøfler op bag i, for det var Sko, som han havde traadt ned.</p>

  <p>Hille den! hvor han skyndte sig!</p>

  <p>Saa snart han kom ned i Gaarden, gik han ganske sagte, og Hofdamerne havde saa meget at gøre med at tælle Kyssene, for at det kunde gaa ærligt til, at han ikke skulde faa</p>

  <p class="image"><img alt="picture58" src="../Images/picture58.jpg" /></p>

  <p>for mange, men heller ikke for faa; de mærkede slet ikke Kejseren. Han rejste sig paa Tæerne.</p>

  <p>»Hvad for noget!« sagde han, da han saa, de kyssedes, og saa slog han dem i Hovedet med sin Tøffel, lige idet Svinedrengen fik det seks og firsindstyvende Kys. »Heraus!« sagde Kejseren, for han var vred, og baade Prinsessen og Svinedrengen bleve satte uden for hans Kejserrige.</p>

  <p>Der stod hun nu og græd, Svinedrengen skændte, og Regnen skyllede ned.</p>

  <p>»Ak, jeg elendige Menneske!« sagde Prinsessen, »havde jeg dog taget den dejlige Prins! ak, hvor jeg er ulykkelig!«</p>

  <div class="newpage" id="page-222"></div>

  <p>Og Svinedrengen gik bag ved et Træ, tørrede det sorte og brune af sit Ansigt, kastede de stygge Klæder og traadte nu frem i sin Prinsedragt, saa dejlig, at Prinsessen maatte neje ved det.</p>

  <p>»Jeg er kommen til at foragte dig, du!« sagde ban. »Du vilde ikke have en ærlig Prins! Du forstod dig ikke paa Rosen og Nattergalen, men Svinedrengen kunde du kysse folet Spilleværk! nu kan du have det saa godt! &mdash;«</p>

  <p>Og saa gik han ind i sit Kongerige, lukkede Døren i og slog Slaa for, saa kunde hun rigtignok staa udenfor og</p>

  <p>synge:</p>

  <p>„Ach, du lieber Augustin, Alles ist væk, væk, væk!"</p>

  <div class="newpage" id="page-223"></div>

  <p class="image"><img alt="picture59" src="../Images/picture59.jpg" /></p>

  <p>Boghveden.</p>

  <p>Tit og ofte, naar man efter et Tordenvejr gaar forbi en Ager, hvor Boghveden gror, ser man, at den er bleven ganske sort afsvedet; det er, ligesom en Ildslue var gaaet hen over den, og Bondemanden siger da: »Det har den faaet af Lynilden!« men hvorfor har den faaet det? &mdash; Jeg skal fortælle, hvad Graaspurven har sagt mig, og Graaspurven har hørt det af et gammelt Piletræ, der stod ved en Boghvedeager og staar der endnu. Det er saadant et ærværdigt, stort Piletræ, men runkent og gammelt, det er revnet lige midt i, og der vokser Græs og Brombærranker ud af Revnen; Træet hælder forover, og Grenene hænge lige ned mod Jorden, ligesom om de kunde være et grønt, langt Haar.</p>

  <p>Paa alle Markerne rundt om vokste Korn, baade Rug, Byg og Havre, ja, den dejlige Havre, der ser ud, naar den er moden, ligesom en hel Mængde smaa, gule Kanarifugle paa en Gren. Kornet stod saa velsignet, og jo tungere det var, des dybere bøjede det sig i from Ydmyghed.</p>

  <p>Men der var ogsaa en Ager med Boghvede, og den Ager var lige ud for det gamle Piletræ; Boghveden bøjede sig slet ikke som det andet Korn, den knejste stolt og stiv.</p>

  <div class="newpage" id="page-224"></div>

  <p>»Jeg er vel saa rig som Akset,« sagde den, »jeg er desuden meget smukkere; mine Blomster ere skønne som Æbletræets Blomster, det er en Lyst at se paa mig og mine; kender du nogen prægtigere end os, du gamle Piletræ!«</p>

  <p>Og Piletræet nikkede med Hovedet, ligesom det vilde sige: »Jo, det gør jeg rigtignok!« men Boghveden struttede af bare Hovmod og sagde: »Det dumme Træ, det er saa gammelt, at der vokser Græs i Maven paa det!«</p>

  <p>Nu trak der et skrækkeligt ondt Vejr op; alle Markens Blomster foldede deres Blade eller bøjede deres fine Hoveder, medens Stormen foer hen over dem; men Boghveden knejsede i sin Stolthed.</p>

  <p>»Bøj dit Hoved som vi!« sagde Blomsterne.</p>

  <p>»Det behøver jeg slet ikke!« sagde Boghveden.</p>

  <p>»Bøj dit Hoved som vi!« raabte Kornet; »nu kommer Stormens Engel flyvende! han har Vinger, der naa oppe fra Skyerne og lige ned til Jorden, og han hugger dig midt over, før du kan bede ham være dig naadig.«</p>

  <p>»Ja, men jeg vil ikke bøje mig!« sagde Boghveden.</p>

  <p>»Luk dine Blomster og bøj dine Blade!« sagde det gamle Piletræ, »se ikke op mod Lynet, naar Skyen brister, selv Menneskene tør det ikke, thi i Lynet kan man se ind i Guds Himmel, men det Syn kan selv gøre Menneskene blinde, hvad vilde der da ikke ske med os Jordens Vækster, vovede vi det, vi, som ere langt ringere!«</p>

  <p>»Langt ringere?« sagde Boghveden. »Nu vil jeg just se ind i Guds Himmel!« og den gjorde det i Overmod og Stolthed. Det var, som hele Verden stod i Ildslue, saaledes lynede det.</p>

  <p>Da det onde Vejr siden var forbi, stod Blomster og Korn, i den stille, rene Luft, saa forfriskede af Regnen, men Boghveden var brændt kulsort i Lynet, den var nu en død, unyttig Urt paa Marken.</p>

  <p>Og det gamle Piletræ bevægede sine Grene i Vinden, og der faldt store Vanddraaber fra de grønne Blade, ligesom om Træet græd, og Spurvene spurgte: »Hvorfor græder du? Her er jo saa velsignet! se, hvor Solen skinner, se, hvor</p>

  <div class="newpage" id="page-225"></div>

  <p>i50c,nvi:i)i:\.</p>

  <p>22f)</p>

  <p>Skyerne gaa, kan du mærke den Duft fra Blomster og Huske! hvorfor græder du? gamle Piletræ!«</p>

  <p>Og Piletræet fortalte om Boghvedens Stolthed, Overmod og Straf; den følger altid. Jeg, som fortæller Historien, har hørt den af Spurvene; de fortalte mig den en Aften, da jeg had dem om et Eventyr.</p>

  <p>N A</p>

  <p class="image"><img alt="picture60" src="../Images/picture60.jpg" /></p>

  <p>II. C. Andersen: Eventyr os, Historier.</p>

  <div class="newpage" id="page-226"></div>

  <p class="image"><img alt="picture61" src="../Images/picture61.jpg" /></p>

  <p>Engelen.</p>

  <p>H</p>

  <p>ver Gang et godt Barn dør, kommer der en Guds Engel ned til Jorden, tager det døde Barn paa sine Arme, breder de store, hvide Vinger nd, flyver hen over alle de Steder, Barnet har holdt af, og plukker en hel Haandfuld Blomster, som den bringer op til Gud for der at blomstre endnu smukkere end paa Jorden. Den gode Gud trykker alle Blomsterne til sit Hjerte, men den Blomst, som er ham kærest, giver han et Kys, og da faar den Stemme og kan synge med i den store Lyksalighed.«</p>

  <p>Se, alt dette fortalte en Guds Engel, idet den bar et dødt Barn bort til Himlen, og Barnet hørte ligesom i Drømme; og de foer hen over de Steder i Hjemmet, hvor den lille havde leget, og de kom gennem Haver med dejlige Blomster.</p>

  <p>»Hvilke skulle vi nu tage med og plante i Himlen?« spurgte Engelen.</p>

  <p>Og der stod et slankt, velsignet Rosentræ, men en ond Haand havde knækket Stammen, saa at alle Grenene, fulde af store, halvudsprungne Knopper, hang visne ned rundt om.</p>

  <p>»Det stakkels Træ!« sagde Barnet, »tag det, at det kan komme til at blomstre der oppe hos Gud!«</p>

  <p>Og Engelen tog det, men kyssede Barnet derfor, og den</p>

  <div class="newpage" id="page-227"></div>

  <p>lille aabnede halvt sine Øjne. De plukkede af de rige Pragtblomster, men tog ogsaa den foragtede Morgenfrue og den vilde Stedmoderblomst.</p>

  <p>»Nu have vi Blomster!« sagde Barnet, og Engelen nikkede, men de fløj endnu ikke op mod Gud. Det var Nat, det var ganske stille, de bleve i den store By, de svævede om i en af de snævreste Gader, hvor der laa hele Bunker Halm, Aske og Skrimmelskraminel; der havde været Flyttedag; der laa Stykker af Tallerkener, Gipsstumper, Klude og gamle Hattepulde, alt, hvad der ikke saa godt ud.</p>

  <p>Og Engelen pegede i al den Forstyrrelse ned paa nogle Skaar af en Urtepotte og paa en Klump Jord, der var falden ud af denne og holdtes sammen ved Rødderne af en stor, vissen Markblomst, der slet ikke duede og derfor var kastel ud paa Gaden.</p>

  <p>»Den tage vi med! sagde Engelen, »jeg skal fortælle dig, medens vi flyve!«</p>

  <p>Og saa fløj de, og Engelen fortalte:</p>

  <p>»Dernede i den snævre Gade, i den lave Kælder, boede en fattig, syg Dreng; fra ganske lille af havde han altid været sengeliggende; naar han var allermest rask, kunde han paa Krykker gaa den lille Stue et Par Gange op og ned, det var det hele. Nogle Dage om Sommeren faldt Sol-straalerne en halv Times Tid ind i Kælderforstuen, og naar da den lille Dreng sad der og lod den varme Sol skinne paa sig og saa det røde Blod gennem sine fine Fingre, som han holdt op for Ansigtet, saa hed det: »Ja, i Dag har han været ude!«« &mdash; Han kendte Skoven i dens dejlige Foraarsgrønne kun derved, at Naboens Søn bragte ham den første Bøgegren, og den holdt han over sit Hoved og drømte sig da at være under Bøgene, hvor Solen skinnede, og Fuglene sang. En Foraarsdag bragte Naboens Dreng ham ogsaa Markblomster, og mellem disse var, tilfældigvis, en med Rod ved, og derfor blev den plantet i en Urtepotte og stillet hen i Vinduet tæl ved Sengen. Og Blomsten var plantet med en lykkelig Haand, den voksede, skød nye Skud og bar hvert Aar sine Blomster; den blev den syge Drengs dejligste Urtegaard, hans lille Skal</p>

  <p>15*</p>

  <div class="newpage" id="page-228"></div>

  <p>ENGELEN.</p>

  <p>paa denne .lord; han vandede og passede den og sorgede for, at den fik liver Solstraale, lige til den sidste, der gled ned over det lave Vindue; og Blomsten selv voksede ind i hans Drømme, thi for ham hlomstrede den, udspredte sin Duft og glædede Øjet; mod den vendte han sig i Døden, da Vor Herre kaldte ham. &mdash; Et Aar har han nu været hos Gud, et Aar har Blomsten staaet forglemt i Vinduet og er visnet, og derfor ved Flytningen kastet ud i Fejeskarnet paa Gaden. Og det er den Blomst, den fattige, visne Blomst, vi</p>

  <p class="image"><img alt="picture62" src="../Images/picture62.jpg" /></p>

  <p>have taget med i Buketten, thi den Blomst har glædet mere end den rigeste Blomst i en Dronnings Have.«</p>

  <p>»Men hvorfra veed du alt dette? spurgte Barnet, som Engelen har op mod Himlen.</p>

  <p>»Jeg veed det!« sagde Engelen, jeg var jo selv den syge, lille Dreng, der gik paa Krykker! min Blomst kender jeg nok!«</p>

  <p>Og Barnet aabnede ganske sine Øjne og saa ind i Engelens dejlige, glade Ansigt, og i samme Øjeblik vare de i Guds Himmel, hvor der var Glæde og Lyksalighed. Og Gud trykkede det døde Barn til sit Hjerte, og da fik det Vinger</p>

  <div class="newpage" id="page-229"></div>

  <p>som den anden Engel og fløj Haand i Haancl med ham; og Gud trykkede alle Blomsterne til sit Hjerte, men den fattige, visne Markblomst kyssede han, og den fik Stemme og sang med alle Englene, der svævede om Gud, nogle ganske nær, andre uden om disse i store Kredse, altid længere borte i det uendelige, men alle lige lykkelige. Og alle sang de, smaa og store, det gode, velsignede Barn, og den fattige Markblomst, der havde ligget vissen, henkastet i Fejeskarnet, mellem Flyttedagsskramleriet, i &lt;\vn snævre, mørke Gade.</p>

  <div class="newpage" id="page-230"></div>

  <p class="image"><img alt="picture63" src="../Images/picture63.jpg" /></p>

  <p>Nattergalen.</p>

  <p>I Kina, veed du jo nok, er Kejseren en Kineser, og alle de, han har om sig, ere Kinesere. Det er nu mange Aar siden, men just derfor er det værd at høre Historien, før man glemmer den. Kejserens Slot var det prægtigste i Verden, ganske og aldeles af fint Porcelæn, saa kostbart, men saa skørt, saa vanskeligt at røre ved, at man maatte ordentlig tage sig i Agt. I Haven saa man de forunderligste Blomster, og ved de allerprægtigste var der bundet Sølvklokker, der klang, for at man ikke skulde gaa forbi uden at bemærke dem. Ja, alting var saa udspekuleret i Kejserens Have, og den strakte sig saa- langt, at Gartneren selv ikke vidste Enden paa den; blev man ved at gaa, kom man i den dejligste Skov med høje Træer og dybe Søer. Skoven gik lige ned til Havet, der var blaat og dybt; store Skibe kunde sejle lige ind under Grenene, og i disse boede der en Nattergal, der sang saa velsignet, at selv den fattige Fisker, der havde saa meget andet at passe, laa stille og lyttede, naar han om Natlen var ude at hække Fiskegarnet op og da hørte Natter-</p>

  <div class="newpage" id="page-231"></div>

  <p>galen. »Herre Gud, hvor det er kønt!« sagde han, men saa maatte han passe sine Ting og glemte Fuglen; dog næste Nat, naar den igen sang, og Fiskeren kom derud, sagde han det samme: »Herre Gud! hvor det dog er kønt!«</p>

  <p>Fra alle Verdens Lande kom der rejsende til Kejserens Stad, og de beundrede den, Slottet og Haven, men naar de fik Nattergalen at høre, sagde de alle sammen: »Den er dog det bedste!«</p>

  <p>Og de rejsende fortalte derom, naar de kom hjem, og de lærde skrev mange Bøger om Byen, Slottet og Haven, men Nattergalen glemte de ikke, den blev sat allerøverst; og de, som kunde digte, skrev de dejligste Digte, alle sammen om Nattergalen i Skoven ved den dybe Sø.</p>

  <p>De Bøger kom Verden rundt, og nogle kom da ogsaa engang til Kejseren. Han sad i sin Guldstol, læste og læste, hvert Øjeblik nikkede han med Hovedet, thi det fornøjede ham at høre de prægtige Beskrivelser over Byen, Slottet og Haven. »Men Nattergalen er dog det allerbedste!« stod der skrevet.</p>

  <p>»Hvad for noget!« sagde Kejseren, »Nattergalen! den kender jeg jo slet ikke! er her saadan en Fugl i mit Kejserdømme, oven i Købet i min Have! det har jeg aldrig hørt! saadant noget skal man læse sig til!«</p>

  <p>Og saa kaldte han paa sin Kavaler, der var saa fornem, at naar nogen, der var ringere end han, vovede at tale til ham eller spørge om noget, saa svarede han ikke andet end »P!« og det har ikke noget at betyde.</p>

  <p>»Her skal jo være en højst mærkværdig Fugl, som kaldes Nattergal!« sagde Kejseren, »man siger, at den er det allerbedste i mit store Rige! hvorfor har man aldrig sagt mig noget om den?«</p>

  <p>»Jeg har aldrig før hørt den nævne!« sagde Kavaleren, »den er aldrig bleven præsenteret ved Hoffet!« &mdash;</p>

  <p>»Jeg vil, at den skal komme her i Aften og synge for mig!« sagde Kejseren. »Der veed hele Verden hvad jeg har, °g jeg veed det ikke!«</p>

  <div class="newpage" id="page-232"></div>

  <p>'2'A2 NATTERGALEN.</p>

  <p>Jeg har aldrig før hørt den nævne! sagde Kavaleren, jeg skal søge den, jeg skal iinde den!« &mdash;</p>

  <p>Men hvor var den al finde? Kavaleren lob op og ned ad alle Trapper, gennem Sale og Gange, ingen af alle dem, han traf paa, havde hørt tale om Nattergalen, og Kavaleren løb igen til Kejseren og sagde, at del vist maatte være en Fabel af dem, der skrev Bøger. Deres kejserlige Majestæt skal ikke tro, hvad der skrives! det er Opfindelser og noget, som kaldes den sorte Kunst!«</p>

  <p>»Men den Bog, hvori jeg har læst det,« sagde Kejseren, er sendt mig fra den stormægtige Kejser af Japan, og saa kan det ikke være Usandhed. Jeg vil høre Nattergalen! den skal være her i Aften! den har min højeste Naade! og kommer den ikke, da skal hele Hoffet dunkes paa Maven, naar det har spist Aftensmad!«</p>

  <p>»Tsing-pe!« sagde Kavaleren og løb igen op og ned ad alle Trapper, gennem alle Sale og Gange; og det halve Hof lob med, for de vilde ikke gerne dunkes paa Maven. Der var en Spørgen efter den mærkelige Nattergal, som hele Verden kendte, men ingen ved Hoffet.</p>

  <p>Endelig traf de en lille, fattig Pige i Køkkenet. Hun sagde: »O Gud, Nattergalen! den kender jeg godt! ja, hvor den kan synge! hver Aften har jeg Lov til at bringe lidt Levninger fra Bordet hjem til min stakkels syge Moder, hun bor nede ved Stranden; og naar jeg saa gaar tilbage, er træt og hviler i Skoven, saa hører jeg Nattergalen synge! jeg faar Vandet i Øjnene derved, det er, ligesom om min Moder kyssede mig!«</p>

  <p>»Lille Kokkepige!« sagde Kavaleren, »jeg skal skaffe hende fast Ansættelse i Køkkenet og Lov til al se Kejseren spise, dersom Hun kan fore os lil Nattergalen, for den er tilsagl lil i Aften.</p>

  <p>Og saa drog de alle sammen ud i Skoven, hvor Nattergalen plejede at synge; det halve Hof var med. Som de allerbedst gik, begyndte en Ko at brøle.</p>

  <p>Oli! sagde Hofjunkerne, nu har vi den! der er dog en</p>

  <div class="newpage" id="page-233"></div>

  <p>mærkelig Kraft i et saadant lille Dyr! jeg har ganske bestemt hørt den før!«</p>

  <p>»Nej, det er Køerne, søm brøle! sagde den lille Kokkepige, »vi ere endnu langt fra Stedet!«</p>

  <p>Frøerne kvækkede nu i Kæret.</p>

  <p>■ Dejligt!« sagde den kinesiske Slotsprovst, »nu hører jeg hende, det er ligesom smaa Kirkeklokker.«</p>

  <p>»Nej, det er Frøerne!« sagde den lille Kokkepige. Men nu tænker jeg snart, vi høre den!«</p>

  <p>Saa begyndte Nattergalen at synge.</p>

  <p>»Den er det!« sagde den lille Pige, »hør! hør! og der sidder den!« og saa pegede hun paa en lille graa Fugl oppe i Grenene.</p>

  <p>»Er det muligt!« sagde Kavaleren, »saaledes havde jeg nu aldrig tænkt mig den! hvor den ser simpel ud! den har vist mistet sin Kulør over at se saa mange fornemme Mennesker hos sig!«</p>

  <p>»Lille Nattergal!« raabte den lille Kokkepige ganske højt, »vor naadige Kejser vil saa gerne, at du skal synge for ham!«</p>

  <p>»Med største Fornøjelse!« sagde Nattergalen og sang, saa det var en Lyst.</p>

  <p>»Det er ligesom Glasklokker!« sagde Kavaleren, og se den lille Strube, hvor den bruger sig! det er mærkværdigt, vi aldrig har hørt den før! den vil gøre en stor succes ved Hoffet!«</p>

  <p>»Skal jeg synge endnu engang for Kejseren?« sagde Nat-lergalen, der troede, at Kejseren var med.</p>

  <p>»Min fortræffelige, lille Nattergal!« sagde Kavaleren, »jeg har den store Glæde at skulle tilsige Dem til en Hoffest i Aften, hvor De vil fortrylle Hans høje, kejserlige Naade med Deres charmante Sang!</p>

  <p>»Den tager sig bedst ud i det grønne!« sagde Nattergalen, men den fulgte dog gerne med, da den hørte, at Kejseren ønskede det.</p>

  <p>Paa Slottet var der ordentligt pudset op! Vægge og Gulv, der var af Porcelæn, skinnede ved mange Tusinde Guldlamper! de dejligste Blomster, som ret kunde klinge, vare</p>

  <div class="newpage" id="page-234"></div>

  <p>stillede op i Gangene; der var en Løben og en Trækvind, men saa klang just alle Klokkerne, man kunde ikke høre Ørenlyd.</p>

  <p>Midt inde i den store Sal, hvor Kejseren sad, var der stillet en Guldpind, og paa den skulde Nattergalen sidde! hele Hoffet var der, og den lille Kokkepige havde faaet Lov at staa bag ved Døren, da hun nu havde Titel af virkelig Kokkepige. Alle vare de i deres største Pynt, og alle saa de paa den lille graa Fugl, som Kejseren nikkede til.</p>

  <p>Og Nattergalen sang saa dejligt, at Kejseren fik Taarer i Øjnene, Taarerne trillede ham ned over Kinderne, og da sang Nattergalen endnu smukkere, det gik ret til Hjertet; og Kejseren var saa glad, og han sagde, at Nattergalen skulde have hans Guldtøffel at bære om Halsen. Men Nattergalen takkede, den havde allerede faaet Belønning nok.</p>

  <p>»Jeg har set Taarer i Øjnene paa Kejseren, det er mig den rigeste Skat! en Kejsers Taarer har en forunderlig Magt! Gud veed, jeg er nok belønnet!« og saa sang den igen med sin søde, velsignede Stemme.</p>

  <p>»Det er det elskeligste Koketteri, jeg kender!« sagde Damerne rundt om, og saa tog de Vand i Munden for at klukke, naar nogen talte til dem; de troede da ogsaa at være Nattergale; ja, Lakajerne og Kammerpigerne lod melde, at ogsaa de vare tilfredse, og det vil sige meget, thi de ere de allervanskeligste at gøre til Pas. Jo, Nattergalen gjorde rigtignok Lykke.</p>

  <p>Den skulde nu blive ved Hoffet, have sit eget Bur, samt Frihed til at spadsere ud to Gange om Dagen og een Gang om Natten. Den fik tolv Tjenere med, alle havde de et Silke-baand om Benet paa den og holdt godt fast. Der var slet ingen Fornøjelse ved den Tur.</p>

  <p>Hele Byen talte om den mærkværdige Fugl, og mødte to hinanden, saa sagde den ene ikke andet end: »Nat &mdash;!« og den anden sagde »gal!« og saa sukkede de og forstod hinanden, ja, elleve Spekhøkerbørn bleve opkaldte efter den, men ikke een af dem havde en Tone i Livet. &mdash;</p>

  <div class="newpage" id="page-235"></div>

  <p>En Dag kom en stor Pakke til Kejseren, ttdenpaa stod skrevet: Nattergal.</p>

  <p>»Der har vi nu en ny Bog om vor berømte Fugl!« sagde Kejseren; men det var ingen Bog, det var et lille Kunststykke, der laa i en Æske, en kunstig Nattergal, der skulde ligne den levende, men var overalt besat med Diamanter, Rubiner og Safirer; saa snart man trak Kunstfuglen op, kunde den synge et af de Stykker, den virkelige sang, og saa gik Halen op og ned og glinsede af Sølv og Guld. Om Halsen hang et lille Baand, og paa det stod skrevet: »Kejseren af Japans Nattergal er fattig imod Kejseren af Kina s.«</p>

  <p>»Det er dejligt!« sagde de alle sammen, og den, som havde bragt den kunstige Fugl, fik straks Titel af Overkejserlig-nattergale-bringer.</p>

  <p>»Nu maa de synge sammen, hvor det vil blive en Duet!«</p>

  <p>Og saa maatte de synge sammen, men det vilde ikke rigtig gaa, thi den virkelige Nattergal sang paa sin Maner, og Kunstfuglen gik paa Valser. »Den har ingen Skyld,« sagde Spillemesteren, »den er særdeles taktfast og ganske af min Skole!« Saa skulde Kunstfuglen synge alene. &mdash; Den gjorde lige saa megen Lykke som den virkelige, og saa var den jo ogsaa saa meget mere nydelig at se paa: den glimrede som Armbaand og Brystnaale.</p>

  <p>Tre og tredive Gange sang den eet og det samme Stykke, og den var dog ikke træt; Folk havde gerne hørt den forfra igen, men Kejseren mente, at nu skulde ogsaa den levende Nattergal synge lidt &mdash; &mdash; men hvor var den? Ingen havde bemærket, at den var fløjen ud af det aabne Vindue, bort til sine grønne Skove.</p>

  <p>»Men hvad er dog det for noget!« sagde Kejseren; og alle Hoffolkene skændte og mente, at Nattergalen var et højst utaknemmeligt Dyr. »Den bedste Fugl have vi dog!« sagde de, og saa maatte igen Kunstfuglen synge, og det var den fire og tredivte Gang, de fik det samme Stykke, men de kunde det ikke helt endnu, for det var saa svært, og Spillemesteren roste saa overordentligt Fuglen, ja, forsikrede, at</p>

  <div class="newpage" id="page-236"></div>

  <p>den var bedre end den virkelige Nattergal, ikke blot hvad Klæderne angik og de mange dejlige Diamanter, men ogsaa indvortes.</p>

  <p>»Thi ser De, mine Herskaber, Kejseren fremfor alle! hos den virkelige Nattergal kan man aldrig beregne, hvad der vil komme, men hos Kunstfuglen er alt bestemt! saaledes bliver det og ikke anderledes! man kan gøre Rede for det, man kan sprætte den op og vise den menneskelige Tænkning, hvorledes Valserne ligge, hvorledes de gaa, og hvordan det ene følger af det andet &mdash;!«</p>

  <p>»Det er ganske mine Tanker!« sagde de alle sammen, og Spil lemesteren fik Lov til, næste Søndag, at vise Fuglen frem for Folket; de skulde ogsaa høre den synge, sagde Kejseren; og de hørte den, og de bleve saa fornøjede, som om de havde drukket sig lystige i Tevand, for det er nu saa ganske kinesisk, og alle sagde da: »Oh!« og stak i Vejret den Finger, man kalder Slikpot«, og saa nikkede de; men de fattige Fiskere, som havde hørt den virkelige Nattergal, sagde: »Det klinger smukt nok, del ligner ogsaa, men der mangler noget, jeg veed ikke hvad!«</p>

  <p>Den virkelige Nattergal var forvist fra Land og Rige.</p>

  <p>Kunstfuglen havde sin Plads paa en Silkepude tæt ved Kejserens Seng; alle de Foræringer, den havde faaet, Gnid og Ædelstene, laa rundt omkring den, og i Titel var den stegen til »Højkejserlig Natbord-Sanger«, i Rang Nummer eet til venstre Side, Tor Kejseren regnede den Side for al være mest fornem, paa hvilken Hjertet sad, og Hjertet sidder lil venstre ogsaa hos en Kejser. Og Spillemestcren skrev fem og tyve Bind om Kunstfuglen; del var saa lærd og saa langt, og med de allersværeste kinesiske Ord, og alle Folk sagde, al de havde læst og j'orstaael del, for ellers havde de jo været dumme og vare da blevne dunkede paa Maven.</p>

  <p>Saaledes gik der et helt Aar: Kejseren, Hoffet og alle de andre Kinesere kunde udenad hvert lille Kluk i Kunstfuglens Sang, men jnsl derfor synles de nu allerbedst om den; de kunde selv synge med, og del gjorde de. Gadedrengene sang</p>

  <div class="newpage" id="page-237"></div>

  <p>ya/a/M klukklukkluk!« og Kejseren sang det ! jo, det var bestemt dejligt!</p>

  <p>Men en Aften, som Kunstfuglen bedst sang, og Kejseren laa i Sengen og hørte paa den, sagde det »svup!« inden i Fuglen; der sprang noget: »snurrrr!« atle Hjulene løb rundt, og saa stod Musikken.</p>

  <p>Kejseren sprang straks ud af Sengen og lod sin Livlæge kalde, men hvad kunde han hjælpe! saa lod de Urmageren hente, og efter megen Tale og megen Seenefter fik han Fuglen nogenlunde i Stand, men han sagde, at der maatte spares meget paa den, thi den var saa forslidt i Tappene, og det var ikke muligt at sætte ny, saaledes at det gik sikkert med Musikken. Det var en stor Bedrøvelse! kun een Gang om Aaret turde man lade Kunstfuglen synge, og det var strengt nok endda; men saa holdt Spil lemesteren en lille Tale med de svære Ord og sagde, at del var lige saa godt som før, og saa var det lige saa godt som for.</p>

  <p>Nu vare fem Aar gaaede, og hele Landet fik en rigtig stor Sorg, thi de holdt i Grunden alle sammen af deres Kejser: nu var han syg og kunde ikke leve, sagde man, en ny Kejser var allerede valgt, og Folk stod ude paa Gaden og spurgte Kavaleren, hvorledes det var med deres Kejser.</p>

  <p>»P!« sagde han og rystede paa Hovedel.</p>

  <p>Kold og bleg laa Kejseren i sin slore, prægtige Seng, hele Hoffet troede ham død, og enhver af dem løb hen for at hilse paa den ny Kejser; Kammertjenerne løb ud for at snakke om det, og Slotspigerne havde stort Kaffeselskab. Rundt om i alle Sale og Gange var lagt Klæde, for at man ikke skulde høre nogen gaa, og derfor var der saa stille, saa stille. Men Kejseren var endnu ikke død; stiv og bleg laa han i den prægtige Seng med de lange Fløjls Gardiner og de tunge Guldkvaster; højt oppe stod et Vindue aabent, Og Maanen skinnede ind paa Kejseren og Kunstfuglen.</p>

  <p>Den stakkels Kejser kunde næsten ikke trække Vejret, det var, ligesom om der sad noget paa hans Bryst; han slog Øjnene op, og da saa han, at det var Døden, der sad paa hans Bryst og havde taget hans Guldkrone paa, og holdt i</p>

  <div class="newpage" id="page-238"></div>

  <p>NATTERGALEN.</p>

  <p>den ene Haand Kejserens Guldsabel, i den anden hans prægtige Fane; og rundt om i Folderne af de store Fløjls Sengegardiner stak der forunderlige Hoveder frem, nogle ganske</p>

  <p class="image"><img alt="picture64" src="../Images/picture64.jpg" /></p>

  <p>fæle, andre saa velsignede milde: det var alle Kejserens onde og gode Gerninger, der saa paa ham, nu da Døden sad paa hans Hjerte.</p>

  <p>»Husker du det?« hviskede den ene efter den anden.</p>

  <div class="newpage" id="page-239"></div>

  <p>»Husker du det?« og saa fortalte de ham saa meget, saa at Sveden sprang ham ud af Panden.</p>

  <p>»Det har jeg aldrig vidst!« sagde Kejseren; »Musik, Musik, den store kinesiske Tromme!« raabte han, »at jeg dog ikke skal høre alt det, de sige!«</p>

  <p>Og de blev ved, og Døden nikkede ligesom en Kineser ved alt, hvad der blev sagt.</p>

  <p>»Musik, Musik!« skreg Kejseren. »Du lille, velsignede Guldfugl! syng dog, syng! jeg har givet dig Guld og Kostbarheder, jeg har selv hængt dig min Guldtøffel om Halsen, syng dog, syng!«</p>

  <p>Men Fuglen stod stille, der var ingen til at trække den op, og ellers sang den ikke; men Døden blev ved at se paa Kejseren med sine store, tomme Øjehuler, og der var saa stille, saa skrækkeligt stille.</p>

  <p>Da lød i det samme, tæt ved Vinduet, den dejligste Sang; det var den lille, levende Nattergal, der sad paa Grenen udenfor; den havde hørt om sin Kejsers Nød og var derfor kommen at synge ham Trøst og Haab; og alt som den sang, bleve Skikkelserne mere og mere blege, Blodet kom raskere og raskere i Gang i Kejserens svage Legeme, og Døden selv lyttede og sagde: »Bliv ved, lille Nattergal! bliv ved!«</p>

  <p>»Ja, vil du give mig den prægtige Guldsabel! ja, vil du give mig den rige Fane! vil du give mig Kejserens Krone!«</p>

  <p>Og Døden gav hvert Klenodie for en Sang, og Nattergalen blev ved endnu at synge, og den sang om den stille Kirkegaard, hvor de hvide Roser gro, hvor Hyldetræet dufter, og hvor det friske Græs vædes af de efterlevendes Taarer; da fik Døden Længsel efter sin Have og svævede, som en kold, hvid Taage, ud af Vinduet.</p>

  <p>»Tak, Tak!« sagde Kejseren, »du himmelske lille Fugl, jeg kender dig nok! Dig har jeg jaget fra mit Land og Rige, og dog har du sunget de onde Syner fra min Seng, faaet Døden fra mit Hjerte! Hvorledes skal jeg lønne dig?«</p>

  <p>»Du har lønnet mig!« sagde Nattergalen; »jeg har faaet Taarer af dine Øjne, første Gang jeg sang, det glemmer jeg</p>

  <div class="newpage" id="page-240"></div>

  <p>'2 10</p>

  <p>NATTERGALEN.</p>

  <p>dig aldrig! det er de Juveler, der gør el Sangerhjerle godl --; men sov nu og bliv frisk og stærk! jeg skal synge for dig!«</p>

  <p>Og den sang&mdash; og Kejseren faldt i en sød Søvn, saa mild og velgørende var Søvnen.</p>

  <p>Solen skinnede ind ad Vinduerne til ham, da han vaag-nede styrket og sund; ingen af hans Tjenere vare endnu komne tilbage, thi de troede, han var død, men Nattergalen sad endnu og sang.</p>

  <p>»Altid maa du blive hos mig!« sagde Kejseren; du skal</p>

  <p class="image"><img alt="picture65" src="../Images/picture65.jpg" /></p>

  <p>■W-</p>

  <p>:^ 37 æ^«</p>

  <p>kun synge, naar du selv vil, og Kunstfuglen slaar jeg i tusinde Stykker.«</p>

  <p>»Gør ikke det! sagde Nattergalen; den har jo gjort det gode, den kunde! behold den som altid! jeg kan ikke bygge og bo paa Slottet, men lad mig komme, naar jeg selv har Lyst, da vil jeg om Aftenen sidde paa Grenen der ved Vinduet og synge for dig, at du kan blive glad og tankefuld tillige; jeg skal synge om de lykkelige, og om dem, som lide; jeg skal synge om ondt og godt, der rundt om dig holdes skjult; den lille Sangfugl flyver vidt omkring til den fattige Fisker, til Bondemandens Tag, til enhver, der er langt fra</p>

  <div class="newpage" id="page-241"></div>

  <p>dig og dit Hof; jeg elsker dit Hjerte mer end din Krone, og dog har Kronen en Duft af noget helligt om sig! &mdash; jeg kommer, jeg synger for dig! &mdash; men eet maa du love mig!« &mdash;</p>

  <p>&mdash; »Alt!« sagde Kejseren og stod der i sin kejserlige Dragt, som han selv havde iført sig, og holdt Sabelen, der var tung af Guld, op mod sit Hjerte.</p>

  <p>»Eet beder jeg dig om! fortæl ingen, at du har en lille Fugl, der siger dig alt, saa vil det gaa endnu bedre!«</p>

  <p>Og da fløj Nattergalen bort.</p>

  <p>Tjenerne kom ind for at se til deres døde Kejser; &mdash; &mdash; jo, der stod de, og Kejseren sagde: »God Morgen!«</p>

  <p>H.C.Andersen: Eventyr og Historier. 16</p>

  <div class="newpage" id="page-242"></div>

  <p class="image"><img alt="picture66" src="../Images/picture66.jpg" /></p>

  <p>Kærestefolkene,</p>

  <p>Toppen og Bolden laa i Skuffe sammen mellem andet Legetøj, og saa sagde Toppen til Bolden: »Skulle vi ikke være Kærestefolk, siden vi dog ligge i Skuffe sammen?« &mdash; men Bolden, der var syet af Safian og bildte sig lige saa meget ind som en fin Frøken, vilde ikke svare paa saa-dant noget.</p>

  <p>Næste Dag kom den lille Dreng, der ejede Legetøjet; han malede Toppen over med rødt og gult og slog et Messingsøm midt i den; det saa just prægtigt ud, naarToppen snurrede rundt.</p>

  <p>»Se paa mig!« sagde den til Bolden. »Hvad siger De nu? skulle vi saa ikke være Kærestefolk, vi passe saa godt sammen, De springer, og jeg danser! lykkeligere end vi to kunne ingen blive!«</p>

  <p>»Saa, tror De det!« sagde Bolden, »De veed nok ikke, at min Fader og Moder have været Safians Tøfler, og at jeg har en Prop i Livet!«</p>

  <p>»Ja, men jeg er af Mahognitræ!« [sagde Toppen, »og By-fogden har selv drejet mig, han har sin egen Drejerbænk, og det var ham en stor Fornøjelse!«^</p>

  <div class="newpage" id="page-243"></div>

  <p>»Ja, kan jeg stole paa det?« sagde Bolden. »Gid jeg aldrig faa Pisk, om jeg lyver!« svarede Toppen. »De taler meget godt for Dem!« sagde Bolden, »men jeg kan dog ikke, jeg er saa godt som halvt forlovet med en Svale; hver Gang jeg gaar til Vejrs, stikker den Hovedet ud af Reden og siger: »Vil De? vil De?« og nu har jeg indvortes sagt Ja, og det er saa godt som en halv Forlovelse; men jeg lover Dem, jeg skal aldrig glemme Dem!«</p>

  <p>»Ja, det skal stort hjælpe!« sagde Toppen, og saa talte de ikke til hinanden.</p>

  <p>Næste Dag blev Bolden tagen frem; Toppen saa, hvor den foer højt op i Luften, ligesom en Fugl, man kunde til sidst slet ikke øjne den; hver Gang kom den tilbage igen, men gjorde altid et højt Spring, naar den rørte Jorden; og det kom enten af Længsel, eller fordi den havde en Prop i Livet. Den niende Gang blev Bolden borte og kom ikke mere igen; og Drengen søgte og søgte, men borte var den.</p>

  <p>»Jeg veed nok, hvor den er!« sukkede Toppen, »den er i Svalereden og er gift med Svalen!«</p>

  <p>Jo mere Toppen tænkte derpaa, desto mere indtagen blev han i Bolden; just fordi han ikke kunde faa hende, derfor tog Kærligheden til; at hun havde taget en anden, det var det aparte ved det; og Toppen dansede rundt og snurrede, men altid tænkte den paa Bolden, der i Tanken blev kønnere og kønnere. Saaledes gik mange Aar og saa var det en gammel Kærlighed.</p>

  <p>Og 1 oppen var ikke ung mere &mdash; &mdash;! men saa blev den en Dag hel og holden forgyldt; aldrig havde den set saa dejlig ud: den var nu en Guldtop og sprang, saa det snurrede efter. Jo, det var noget! men med eet sprang den for højt, og &mdash; borte var den!</p>

  <p>Man søgte og søgte, selv nede i Kælderen, den var dog ikke til at finde.</p>

  <p>Hvor var den?</p>

  <p>Den var sprungen i Skarnfjerdingen, hvor der laa alle Slags, Kaalstokke, Fejeskarn og Grus, der var faldet ned fra Tagrenden.</p>

  <p>»Nu ligger jeg rigtignok godt; her kan snart Forgyldningen gaa af mig; og hvad det er for nogle Prakkere, jeg er kommen</p>

  <p>16*</p>

  <div class="newpage" id="page-244"></div>

  <p>KÆRESTEFOLKENE.</p>

  <p>imellem!« og saa skævede den til en lang Kaalstok, der var pillet alt for nær, og til en underlig rund Ting, der saa ud som et gammelt Æble; &mdash; men det var intet Æble, det var en gammel Bold, der i mange Aar havde ligget oppe i Tagrenden, og som Vandet havde sivet igennem.</p>

  <p>»Gud ske Lov, der dog kommer en af ens Lige, som man kan tale med!« sagde Bolden og betragtede den forgyldte Top. »Jeg er egentlig af Safian, syet af Jomfruhænder og har en Prop i Livet, men det skulde ingen se paa mig! jeg var lige ved at holde Bryllup med en Svale, men saa faldt jeg i Tagrenden, og der har jeg ligget i fem Aar og sivet! Det er en lang Tid, kan De tro, for en Jomfru!«</p>

  <p>Men Toppen sagde ikke noget, han tænkte paa sin gamle Kæreste, og jo mere han hørte, desto klarere blev det ham, at det var hende.</p>

  <p>Da kom Tjenestepigen og vilde vende Fjerdingen: »Hejsa, der er Guldtoppen!« sagde hun.</p>

  <p>Og Toppen kom igen i Stuen til stor Agt og Ære, men Bolden hørte man intet om, og Toppen snakkede aldrig mer om sin gamle Kærlighed; den gaar over, naar Kæresten har ligget fem Aar i en Vandrende og sivet, ja, man kender hende aldrig igen, naar man møder hende i Skarnfjerdingen.</p>

  <p class="image"><img alt="picture67" src="../Images/picture67.jpg" /></p>

  <div class="newpage" id="page-245"></div>

  <p class="image"><img alt="picture68" src="../Images/picture68.jpg" /></p>

  <p>Den grimme Ælling.</p>

  <p>Der var saa dejligt ude paa Landet; det var Sommer! Kornet stod gult, Havren grøn, Høet var rejst i Stakke nede i de grønne Enge, og der gik Storken paa sine lange, røde Ben og snakkede Ægyptisk, for det Sprog havde han lært af sin Moder. Rundt om Ager og Eng var der store Skove, og midt i Skovene dybe Søer; jo, der var rigtignok dejligt derude paa Landet! Midt i Solskinnet laa der en gammel Herregaard med dybe Kanaler rundt om, og fra Muren og ned til Vandet vokste store Skræppeblade, der vare saa høje, at smaa Børn kunde staa oprejste under de største; der var lige saa vildsomt derinde som i den tykkeste Skov, og her laa en And paa sin Rede; hun skulde ruge sine smaa Ællinger ud, men nu var hun næsten ked af det, fordi det varede saa længe, og hun sjældent fik Visit; de andre Ænder holdt mere af at svømme om i Kanalerne end at løbe op og sidde under et Skræppeblad for at snadre med hende.</p>

  <div class="newpage" id="page-246"></div>

  <p>Endelig knagede det ene Æg efter det andet; »pip! pip!« sagde det, alle Æggeblommerne vare blevne levende og stak Hovederne ud.</p>

  <p>»Rap! rap!« sagde hun, og saa rappede de sig, alt hvad de kunde, og saa til alle Sider under de grønne Blade, og Moderen lod dem se, saa meget de vilde, for det grønne er godt for Øjnene.</p>

  <p>»Hvor dog Verden er stor!« sagde alle Ungerne; thi de havde nu rigtignok ganske anderledes Plads, end da de laa inde i Ægget.</p>

  <p>»Tror I, det er hele Verden!« sagde Moderen; »den strækker sig langt paa den anden Side Haven, lige ind i Præstens Mark; men der har jeg aldrig været! &mdash; I ere her dog vel alle sammen!« og saa rejste hun sig op: »Nej, jeg har ikke alle! det største Æg ligger der endnu; hvor længe skal det vare! nu er jeg snart ked af det!« og saa lagde hun sig igen.</p>

  <p>»Naa, hvorledes gaar det?« sagde en gammel And, som kom for at gøre Visit.</p>

  <p>»Det varer saa længe med det ene Æg!« sagde Anden, som laa; »der vil ikke gaa Hul paa det! men nu skal du se de andre! de ere de dejligste Ællinger, jeg har set! de ligne alle sammen deres Fader, det Skarn! han kommer ikke og besøger mig.«</p>

  <p>»Lad mig se det Æg, der ikke vil revne!« sagde den gamle. »Du kan tro, at det er et Kalkunæg! Saaledes er jeg ogsaa bleven narret engang, og jeg havde min Sorg og Nød med de Unger, for de ere bange for Vandet, skal jeg sige dig! jeg kunde ikke faa dem ud! jeg rappede og snappede, men det hjalp ikke! &mdash; Lad mig se Ægget! jo, det er et Kalkunæg! lad du det ligge og lær de andre Børn at svømme!«</p>

  <p>»Jeg vil dog ligge lidt paa det endnu!« sagde Anden; »har jeg nu ligget saa længe, saa kan jeg ligge Dyrehavstiden med!«</p>

  <p>»Vær saa god!« sagde den gamle And, og saa gik hun.</p>

  <p>Endelig revnede det store Æg. »Pip! pip!« sagde Ungen og væltede ud; han var saa stor og styg. Anden saa paa ham:</p>

  <div class="newpage" id="page-247"></div>

  <p>»Det er da en forfærdelig stor Ælling den!« sagde hun; »ingen af de andre se saaledes ud! det skulde dog vel aldrig være en Kalkunkylling! naa, det skal vi snart komme efter! I Vandet skal han, om jeg saa selv maa sparke ham ud!«</p>

  <p>Næste Dag var det et velsignet, dejligt Vejr; Solen skinnede paa alle de grønne Skræpper. Ællingemoderen med hele sin Familie kom frem nede ved Kanalen. Plask! sprang hun i Vandet. »Rap! rap!« sagde hun, og den ene Ælling plumpede ud efter den anden; Vandet slog dem over Hovedet, men de kom straks op igen og flød saa dejligt; Benene gik af sig selv, og alle vare de ude, selv den stygge, graa Unge svømmede med.</p>

  <p>»Nej, det er ingen Kalkun!« sagde hun; »se, hvor dejligt den bruger Benene, hvor rank den holder sig! det er min egen Unge! I Grunden er den dog ganske køn, naar man rigtig ser paa den! rap! rap! &mdash; kom nu med mig, saa skal jeg føre jer ind i Verden og præsentere jer i Andegaarden, men hold jer altid nær ved mig, at ingen træder paa jer, og tag jer i Agt for Katten!«</p>

  <p>Og saa kom de ind i Andegaarden. Der var en skrækkelig Støj derinde, thi der var to Familier, som sloges om et Aale-hoved, og saa fik dog Katten det.</p>

  <p>»Se, saaledes gaar det til i Verden!« sagde Ællingemoderen og slikkede sig om Snabelen, for hun vilde ogsaa have Aale-hovedet. »Brug nu Benene!« sagde hun, »se, at I kunne rappe jer, og nej med Halsen for den gamle And derhenne; hun er den fornemste af alle dem her! hun er af spansk Blod, derfor er hun svær, og I ser, hun har en rød Klud om Benet! det er noget overordentlig dejligt og den største Udmærkelse, nogen And kan faa, det betyder saa meget, at man ikke vil af med hende, og at hun skal kendes af Dyr og af Mennesker! &mdash; Rap jer! &mdash; ikke ind til Bens! en velopdragen Ælling sætter Benene vidt fra hinanden ligesom Fader og Moder! se saa! nej nu med Halsen og sig: Rap!«</p>

  <p>Og det gjorde de; men de andre Ænder rundt om saa paa dem og sagde ganske højt: »Se saa! nu skal vi have det Slæng til! ligesom vi ikke vare nok alligevel; og fy, hvor den</p>

  <div class="newpage" id="page-248"></div>

  <p>ene Ælling ser ud! ham ville vi ikke taale!« &mdash; og straks fløj der en And hen og bed den i Nakken.</p>

  <p>»Lad ham være!« sagde Moderen, »han gør jo ingen noget!«</p>

  <p>»Ja, men han er for stor og aparte!« sagde Anden, som bed, »og saa skal han nøfles!«</p>

  <p>»Det er kønne Børn, Moder har!« sagde den gamle And med Kluden om Benet, »alle sammen kønne paa den ene nær, den er ikke lykkedes! jeg vilde ønske, hun kunde gøre den om igen!«</p>

  <p>»Det gaar ikke, Deres Naade!« sagde Ællingemoderen, »han er ikke køn, men han er et inderlig godt Gemyt og svømmer saa dejligt som nogen af de andre, ja, jeg tør sige lidt til! jeg tænker, han vokser sig køn, eller han med Tiden bliver noget mindre! han har ligget for længe i Ægget, og derfor har han ikke faaet den rette Skikkelse!« og saa pillede hun ham i Nakken og glattede paa Personen. »Han er desuden en Andrik,« sagde hun, »og saa gør det ikke saa meget! jeg tror, han faar gode Kræfter, han slaar sig nok igennem!«</p>

  <p>»De andre Ællinger ere nydelige!« sagde den gamle; »lad nu, som 1 var hjemme, og finder I et Aalehoved, saa kan I bringe mig det!« &mdash;</p>

  <p>Og saa vare de som hjemme.</p>

  <p>Men den stakkels Ælling, som sidst var kommen ud al Ægget og saa saa fæl ud, blev bidt, puffet og gjort Nar af, og det baade af Ænderne og Hønsene. »Han er for stor!« sagde de alle sammen, og den kalkunske Hane, der var født med Sporer og derfor troede, at han var Kejser, pustede sig op som et Fartøj for fulde Sejl, gik lige ind paa ham, og saa pludrede den og blev ganske rød i Hovedet. Den stakkels Ælling vidste hverken, hvor den turde staa eller gaa, den var saa bedrøvet, fordi den saa saa styg ud og var til Spot for hele Andegaarden.</p>

  <p>Saaledes gik det den første Dag, og siden blev det værre og værre. Den stakkels Ælling blev jaget af dem alle sammen, selv hans Søskende vare saa onde imod ham, og de sagde altid: »Bare Katten vilde tage dig, du fæle Spektakel!« og</p>

  <div class="newpage" id="page-249"></div>

  <p>Moderen sagde: »Gid du bare var langt borte!« og Ænderne bed ham, og Hønsene huggede ham, og Pigen, som skulde give Dyrene Æde, sparkede til ham med Foden.</p>

  <p>Da løb og fløj han hen over Hegnet; de smaa Fugle i Buskene foer forskrækkede i Vejret. »Det er, fordi jeg er saa styg!« tænkte Ællingen og lukkede Øjnene, men løb alligevel af Sted; saa kom den ud i den store Mose, hvor Vildænderne boede. Her laa den hele Natten, den var saa træt og sorrigfuld.</p>

  <p>Om Morgenen fløj Vildænderne op, og de saa paa den ny Kammerat. »Hvad er du for en?« spurgte de, og Ællingen drejede sig til alle Sider og hilste, saa godt den kunde.</p>

  <p>»Du er inderlig styg!« sagde Vildænderne, »men det kan da være os det samme, naar du ikke gifter dig ind i vor Familie!« &mdash; Den Stakkel! han tænkte rigtignok ikke paa at gifte sig, turde han bare have Lov at ligge i Sivene og drikke lidt Mosevand.</p>

  <p>Der laa han i hele to Dage, saa kom der to Vildgæs eller rettere Vildgasser, for de vare to Hanner; det var ikke mange Tider, siden de vare komne ud af Ægget, og derfor vare de saa raske paa det.</p>

  <p>»Hør, Kammerat!« sagde de, »du er saa styg, at jeg godt kan lide dig! vil du drive med og være Trækfugl? tæt herved i en anden Mose er der nogle søde, velsignede Vildgæs, alle sammen Frøkener, der kunne sige: Rap! Du er i Stand til at gøre din Lykke, saa styg er du!« &mdash; &mdash;</p>

  <p>»Pif! paf!« lød i det samme ovenover, og begge Vildgasserne faldt døde ned i Sivene, og Vandet blev blodrødt; »pif! paf!« lød det igen, og hele Skarer af Vildgæs fløj op al Sivene, og saa knaldede det igen. Der var stor Jagt; Jægerne laa rundt om Mosen, ja, nogle sad oppe i Trægrenene, der strakte sig langt ud over Sivene; den blaa Røg gik ligesom Skyer ind imellem de mørke Træer og hang langt hen over Vandet, i Mudderet kom Jagthundene, klask, klask! Siv og Rør svajede til alle Sider; det var en Forskrækkelse for den stakkels Ælling, den drejede Hovedet om for at faa det under Vingen, og lige i det samme stod tæt ved den en frygtelig</p>

  <div class="newpage" id="page-250"></div>

  <p>stor Hund, Tungen hang ham langt ud af Halsen, og Øjnene skinnede gruelig fælt; han satte sit Gab lige ned imod Ællingen, viste de skarpe Tænder &mdash; &mdash; og plask! gik han igen uden at tage den.</p>

  <p>»O Gud ske Lov!« sukkede Ællingen, »jeg er saa styg, at selv Hunden ikke gider bide mig!«</p>

  <p>Og saa laa den ganske stille, mens Haglene susede i Sivene, og det knaldede Skud paa Skud.</p>

  <p>Først langt ud paa Dagen blev der stille, men den stakkels Unge turde endnu ikke rejse sig, den ventede flere Timer endnu, før den saa sig om, og saa skyndte den sig af Sted fra Mosen, alt hvad den kunde; den løb over Mark og Eng, det var en Blæst, saa at den havde haardt ved at komme af Sted.</p>

  <p>Mod Aften naaede den et fattigt lille Bondehus; det var saa elendigt, at det ikke selv vidste, til hvad Side det vilde falde, og saa blev det staaende. Blæsten susede saaledes om Ællingen, at han maatte sætte sig paa Halen for at holde imod; og det blev værre og værre; da mærkede han, at Døren var gaaet af det ene Hængsel og hang saa skævt, at han igennem Sprækken kunde smutte ind i Stuen, og det gjorde han.</p>

  <p>Her boede en gammel Kone med sin Kat og sin Høne; og Katten, som hun kaldte Sønneke, kunde skyde Ryg og spinde, han gnistrede endogsaa, men saa maatte man stryge ham mod Haarene; Hønen havde ganske smaa, lave Ben, og derfor kaldtes den Kykkelilavben; den lagde godt Æg, og Konen holdt af den som af sit eget Barn.</p>

  <p>Om Morgenen mærkede man straks den fremmede Ælling, og Katten begyndte at spinde og Hønen at klukke.</p>

  <p>»Hvad for noget!« sagde Konen og saa rundt omkring, men hun saa ikke godt, og saa troede hun, at Ællingen var en fed And, der havde forvildet sig. »Det var jo en rar Fangst!« sagde hun, »nu kan jeg faa Andeæg, er den bare ikke en Andrik! det maa vi prøve!«</p>

  <p>Og saa blev Ællingen antagen paa Prøve i tre Uger, men der kom ingen Æg. Og Katten var Herre i Huset, og Hønen var Madamme, og altid sagde de: »Vi og Verden!« for de</p>

  <div class="newpage" id="page-251"></div>

  <p>DEN GRIMME ÆLLING.</p>

  <p>251</p>

  <p>troede, at de vare Halvparten, og det den allerbedste Del. Ællingen syntes, at man kunde ogsaa have en anden Mening, men det taalte Hønen ikke.</p>

  <p>jw/^li^^^</p>

  <p class="image"><img alt="picture69" src="../Images/picture69.jpg" /></p>

  <p>»Kan du lægge Æg?« spurgte hun.</p>

  <p>»Nej!«</p>

  <p>»Ja, vil du saa holde din Mund!«</p>

  <p>Og Katten sagde: »Kan du skyde Ryg, spinde og gnistre?«</p>

  <p>»Nej!«</p>

  <p>»Ja, saa skal du ikke have Mening, naar fornuftige Folk tale!«</p>

  <div class="newpage" id="page-252"></div>

  <p>Og Ællingen sad i Krogen og var i daarligt Humør; da kom den til at tænke paa den friske Luft og Solskinnet; den fik saadan en forunderlig Lyst til at flyde paa Vandet, til sidst kunde den ikke lade være, den maatte sige det til Hønen.</p>

  <p>»Hvad gaar der af dig?« spurgte hun. »Du har ingen Ting at bestille, derfor komme de Nykker over dig! Læg Æg eller spind, saa gaa de over!«</p>

  <p>»Men det er saa dejligt at flyde paa Vandet!« sagde Ællingen, »saa dejligt at faa det over Hovedet og dukke ned paa Bunden!«</p>

  <p>»Ja, det er nok en stor Fornøjelse!« sagde Hønen, »du er nok bleven gal! Spørg Katten ad, han er den klogeste, jeg kender, om han holder af at flyde paa Vandet eller dykke ned! jeg vil ikke tale om mig. &mdash; Spørg selv vort Herskab, den gamle Kone, klogere end hun er der ingen i Verden! tror du, hun har Lyst til at flyde og faa Vand over Hovedet?«</p>

  <p>»I forstaa mig ikke!« sagde Ællingen.</p>

  <p>»Ja, forstaa vi dig ikke, hvem skulde saa forstaa dig! Du vil dog vel aldrig være klogere end Katten og Konen, for ikke at nævne mig! Skab dig ikke, Barn! og tak du din Skaber for alt det gode, man har gjort for dig! Er du ikke kommen i en varm Stue og har en Omgang, du kan lære noget af, men du er et Vrøvl, og det er ikke morsomt at omgaas dig! mig kan du tro! jeg mener dig det godt, jeg siger dig Ubehageligheder, og derpaa skal man kende sine sande Venner! se nu bare til, at du lægger Æg og lærer at spinde eller gnistre!«</p>

  <p>»Jeg tror, jeg vil gaa ud i den vide Verden!« sagde Ællingen.</p>

  <p>»Ja, gør du det!« sagde Hønen.</p>

  <p>Og saa gik Ællingen; den flød paa Vandet, den dykkede ned, men af alle Dyr var den overset for sin Grimhed.</p>

  <p>Nu faldt Efteraaret paa, Bladene i Skoven bleve gule og brune, Blæsten tog fat i dem, saa de dansede omkring, og oppe i Luften saa der koldt ud; Skyerne hang tunge med Hagel og Snefnug, og paa Gærdet stod Ravnen og skreg »av! av!« af bare Kulde, ja, man kunde ordentlig fryse, naar</p>

  <div class="newpage" id="page-253"></div>

  <p>man tænkte derpaa; den stakkels Ælling havde det rigtignok ikke godt.</p>

  <p>En Aften, Solen gik saa velsignet ned, kom der en hel Flok dejlige, store Fugle ud af Buskene, Ællingen havde aldrig set nogle saa smukke, de vare ganske skinnende hvide med lange, smidige Halse; det var Svaner, de udstødte en ganske forunderlig Lyd, bredte deres prægtige, lange Vinger ud og fløj bort fra de kolde Egne til varmere Lande, til aabne Søer; de steg saa højt, saa højt, at den grimme, lille Ælling blev saa forunderlig til Mode; den drejede sig rundt i Vandet ligesom et Hjul, rakte Halsen højt op i Luften efter dem og udstødte et Skrig saa højt og forunderligt, at den selv blev bange derved. Oh, den kunde ikke glemme de dejlige Fugle, de lykkelige Fugle, og saa snart den ikke længer øjnede dem, dukkede den lige ned til Bunden, og da den kom op igen, var den ligesom ude af sig selv. Den vidste ikke, hvad Fuglene hed, ikke hvor de fløj hen, men dog holdt den af dem, som den aldrig havde holdt af nogen; den misundte dem slet ikke, hvor kunde det falde den ind at ønske sig en saadan Dejlighed, den vilde være glad, naar bare dog Ænderne vilde have taalt den imellem sig; &mdash; det stakkels grimme Dyr!</p>

  <p>Og Vinteren blev saa kold, saa kold; Ællingen maatte svømme om i Vandet for at holde det fra at fryse rent til; men hver Nat blev Hullet, hvori den svømmede, smallere og smallere; det frøs, saa det knagede i Isskorpen; Ællingen maatte altid bruge Benene, at Vandet ikke skulde lukkes; til sidst blev den mat, laa ganske stille og frøs saa fast i Isen.</p>

  <p>Tidlig om Morgenen kom en Bondemand, han saa den, gik ud og slog med sin Træsko Isen i Stykker og bar den saa hjem til sin Kone. Der blev den livet op.</p>

  <p>Børnene vilde lege med den, men Ællingen troede, at de vilde gøre den Fortræd, og foer i Forskrækkelse lige op i Mælkefadet, saa at Mælken skvulpede ud i Stuen; Konen skreg og slog Hænderne i Vejret, og da fløj den i Truget, hvor Smørret var, og saa ned i Meltønden og op igen; naa, hvor den kom til at se ud! Konen skreg og slog efter den med Ildklemmen, og Børnene løb hverandre over Ende for at</p>

  <div class="newpage" id="page-254"></div>

  <p>fange Ællingen, og de lo, og de skreg; &mdash; godt var det, at Døren stod aaben, ud foer den imellem Buskene i den nysfaldne Sne &mdash; der laa den ligesom i Dvale.</p>

  <p>Men det vilde blive alt for bedrøveligt at fortælle al den Nød og Elendighed, den maatte prøve i den haarde Vinter &mdash; &mdash; den laa i Mosen mellem Rørene, da Solen igen begyndte at skinne varmt; Lærkerne sang &mdash; det var dejligt Foraar.</p>

  <p>Da løftede den paa een Gang sine Vinger, de bruste stærkere end før og bar den kraftigt af Sted; og før den ret vidste det, var den i en stor Have, hvor Æbletræerne stod i Blomster, hvor Syrenerne duftede og hang paa de lange, grønne Grene lige ned imod de bugtede Kanaler. Oh, her var saa dejligt, saa foraarsfriskt! og lige foran, ud af Tykningen, kom tre dejlige, hvide Svaner; de bruste med Fjerene og flød saa let paa Vandet. Ællingen kendte de prægtige Dyr og blev betagen af en forunderlig Sørgmodighed.</p>

  <p>»Jeg vil flyve hen til dem, de kongelige Fugle! og de vil hugge mig ihjel, fordi jeg, der er saa styg, tør nærme mig dem; men det er det samme! bedre at dræbes af dem end at nappes af Ænderne, hugges af Hønsene, sparkes af Pigen, der passer Hønsegaarden, og lide ondt om Vinteren!« og den fløj ud i Vandet og svømmede hen imod de prægtige Svaner, disse saa den og skød med brusende Fjer hen imod den. »Dræb mig kun!« sagde det stakkels Dyr og bøjede sit Hoved ned mod Vandfladen og ventede Døden, &mdash; men hvad saa den i det klare Vand? Den saa under sig sit eget Billed, men den var ikke længer en kluntet, sortgaa Fugl, styg og fæl, den var selv en Svane.</p>

  <p>Det gør ikke noget at være født i Andegaarden, naar man kun har ligget i et Svaneæg!</p>

  <p>Den følte sig ordentlig glad over al den Nød og Genvordighed, den havde prøvet; nu skønnede den just paa sin Lj'kke, paa al den Dejlighed, der hilsede den. &mdash; Og de store Svaner svømmede rundt omkring den og strøg den med Næbbet.</p>

  <p>I Haven kom der nogle smaa Børn, de kastede Brød og Korn ud i Vandet, og den mindste raabte:</p>

  <div class="newpage" id="page-255"></div>

  <p>DEN GRIMME ÆLLING.</p>

  <p>255</p>

  <p>»Der er en ny!« og de andre Børn jublede med: »Ja, der er kommen en ny!« og de klappede i Hænderne og dansede rundt, løb efter Fader og Moder, og der blev kastet Brød og Kager i Vandet, og alle sagde de: »Den ny er den smukkeste! saa ung og saa dejlig!« og de gamle Svaner nejede for den.</p>

  <p>Da følte den sig ganske undselig og stak Hovedet om bag Vingerne, den vidste ikke selv hvad; den var alt for lykkelig, men slet ikke stolt, thi et godt Hjerte bliver aldrig stolt, den tænkte paa, hvor den havde været forfulgt og forhaanet, og hørte nu alle sige, at den var den dejligste af alle dejlige Fugle. Og Syrenerne bøjede sig med Grenene lige ned i Vandet til den, og Solen skinnede saa varmt og saa godt, da bruste dens Fjer, den slanke Hals hævede sig, og af Hjertet jublede den: »Saa megen Lykke drømte jeg ikke om, da jeg var den grimme Ælling!«</p>

  <p class="image"><img alt="picture70" src="../Images/picture70.jpg" /></p>

  <div class="newpage" id="page-256"></div>

  <p class="image"><img alt="picture71" src="../Images/picture71.jpg" /></p>

  <p>Grantræet.</p>

  <p>Ude i Skoven stod der saadant et nydeligt Grantræ; det havde en god Plads, Sol kunde det faa, Luft var der nok af, og rundt om vokste mange større Kammerater, baade Gran og Fyr; men det lille Grantræ var saa ilter med at vokse; det tænkte ikke paa den varme Sol og den friske Luft, det brød sig ikke om Bønderbørnene, der gik og smaasnakkede, naar de vare ude at samle Jordbær eller Hindbær; tit kom de med en hel Krukke fuld eller havde Jordbær trukne paa Straa, saa satte de sig ved det lille Træ og sagde: »Nej! hvor det er nydeligt lille!« Det vilde Træet slet ikke høre.</p>

  <p>Aaret efter var det en lang Stilk større, og Aaret efter igen var det endnu een meget længer; thi paa et Grantræ kan man altid efter de mange Led, det har, se, hvor mange Aar det har vokset.</p>

  <p>»Oh, var jeg dog saadant et stort Træ, som de andre!« sukkede det lille Træ, »saa kunde jeg brede mine Grene saa langt omkring og med Toppen se ud i den vide Verden! Fuglene vilde da bygge Rede imellem mine Grene, og naar det blæste, kunde jeg nikke saa fornemt, ligesom de andre der!«</p>

  <p>Det havde slet ingen Fornøjelse af Solskinnet, af Fuglene eller de røde Skyer, som Morgen og Aften sejlede hen over det.</p>

  <div class="newpage" id="page-257"></div>

  <p>Var det nu Vinter, og Sneen rundt omkring laa gnistrende hvid, saa kom tit en Hare springende og satte lige over det lille Træ, &mdash; oh, det var saa ærgerligt! &mdash; Men to Vintre gik, og ved den tredie var Træet saa stort, at Haren maatte gaa uden om det. Oh, vokse, vokse, blive stor og gammel, det var dog det eneste dejlige i denne Verden, tænkte Træet.</p>

  <p>I Efteraaret kom altid Brændehuggerne og fældede nogle af de største Træer; det skete hvert Aar, og det unge Grantræ, som nu var ganske godt voksent, skælvede derved, thi de store, prægtige Træer faldt med en Knagen og Bragen til Jorden; Grenene bleve huggede fra, de saa ganske nøgne, lange og smalle ud; de vare næsten ikke til at kende, men saa bleve de lagte paa Vogne, og Heste trak dem af Sted ud af Skoven.</p>

  <p>Hvor skulde de hen? Hvad forestod dem?</p>

  <p>I Foraaret, da Svalen og Storken kom, spurgte Træet dem: »Veed I ikke, hvor de førtes hen? Har I ikke mødt dem?«</p>

  <p>Svalerne vidste ikke noget, men Storken saa betænkelig ud, nikkede med Hovedet og sagde: »Jo, jeg tror det! jeg mødte mange ny Skibe, da jeg fløj fra Ægypten; paa Skibene vare prægtige Mastetræer; jeg tør sige, at det var dem, de lugtede af Gran; jeg kan hilse mange Gange, de knejse, de knejse!«</p>

  <p>»Oh, var jeg dog ogsaa stor nok til at flyve hen over Havet! Hvorledes er det egentligt, dette Hav, og hvad ligner det?«</p>

  <p>»Ja, det er saa vidtløftigt at forklare!« sagde Storken, og saa gik den.</p>

  <p>»Glæd dig ved din Ungdom!« sagde Solstraalerne; »glæd dig ved din friske Vækst, ved det unge Liv, som er i dig!«</p>

  <p>Og Vinden kyssede Træet, og Duggen græd Taarer over det, men det forstod Grantræet ikke.</p>

  <p>Naar det var ved Juletid, da bleve ganske unge Træer fældede, Træer, som tit ikke engang vare saa store eller i Alder med dette Grantræ, der hverken havde Rast eller Ro, men altid vilde af Sted; disse unge Træer, og de vare just de allersmukkeste, beholdt altid deres Grene, de bleve lagte paa Vogne, og Heste trak dem af Sted ud af Skoven.</p>

  <p>H.C.Andersen: Eventyr og Historier. 17</p>

  <div class="newpage" id="page-258"></div>

  <p>»Hvorhen skulle de?« spurgte Grantræet. »De ere ikke større end jeg, der var endogsaa eet, der var meget mindre; hvorfor beholdt de alle deres Grene? Hvor køre de hen?«</p>

  <p>»Det vide vi! det vide vi!« kvidrede Graaspurvene. »Vi have nede i Byen kigget ind ad Ruderne! vi vide, hvor de køre hen! Oh, de komme til den største Glans og Herlighed, der kan tænkes! Vi have kigget ind ad Vinduerne og set, at de blive plantede midt i den varme Stue og pyntede med de dejligste Ting, baade forgyldte Æbler, Honningkager, Legetøj og mange Hundrede Lys!«</p>

  <p>»Og saa &mdash;?« spurgte Grantræet og bævede i alle Grene. »Og saa? Hvad sker saa?«</p>

  <p>»Ja, mere have vi ikke set! Det var mageløst!«</p>

  <p>»Mon jeg er blevet til for at gaa denne straalende Vej?« jublede Træet. »Det er endnu bedre end at gaa over Havet! Hvor jeg lider af Længsel! Var det dog Jul! nu er jeg høj og udstrakt som de andre, der førtes af Sted sidste Aar! &mdash; Oh, var jeg alt paa Vognen! var jeg dog i den varme Stue med al den Pragt og Herlighed! og da &mdash;? Ja, da kommer noget endnu bedre, endnu skønnere, hvorfor skulle de ellers saaledes pynte mig! der maa komme noget endnu større, endnu herligere &mdash;! men hvad? Oh, jeg lider! jeg længes! jeg veed ikke selv, hvorledes det er med mig.«</p>

  <p>»Glæd dig ved mig!« sagde Luften og Sollyset; »glæd dig ved din friske Ungdom ude i det fri!«</p>

  <p>Men det glædede sig slet ikke; det vokste og vokste, Vinter og Sommer stod det grønt; mørkegrønt stod det; Folk, som saa det, sagde: »Det er et dejligt Træ;« og ved Juletid blev det fældet først af alle. Øksen hug dybt igennem Marven, Træet faldt med et Suk hen ad Jorden, det følte en Smerte, en Afmagt, det kunde slet ikke tænke paa nogen Lykke, det var bedrøvet ved at skilles fra Hjemmet, fra den Plet, hvor det var skudt frem; det vidste jo, at det aldrig mere saa de kære, gamle Kammerater, de smaa Buske og Blomster rundt om, ja, maaske ikke engang Fuglene. Afrejsen var slet ikke noget behageligt.</p>

  <div class="newpage" id="page-259"></div>

  <p>Træet kom først til sig selv, da det i Gaarden, afpakket med de andre Træer, hørte en Mand sige: »Det er prægtigt! vi bruge ikke uden det!«</p>

  <p>Nu kom to Tjenere i fuld Stads og bar Grantræet ind i en stor, dejlig Sal. Rundt om paa Væggene hang Portrætter, og ved den store Flisekakkelovn stod store kinesiske Vaser med Løver paaLaaget; der var Gyngestole, Silkesofaer, store Borde, fulde af Billedbøger og med Legetøj for hundrede Gange hundrede Rigsdaler &mdash; i det mindste sagde Børnene det. Og Grantræet blev rejst op i en stor Fjerding, fyldt med Sand, men ingen kunde se, at det var en Fjerding, thi der blev hængt grønt Tøj rundt om, og den stod paa et stort, broget Tæppe. Oh, hvor Træet bævede! Hvad vil der dog ske? Baade Tjenere og Frøkener gik og pyntede det. Paa Grenene hængte de smaa Net, udklippede af kulørt Papir; hvert Net var fyldt med Sukkergodt; forgyldte Æbler og Valnødder hang, som om de vare voksede fast, og over hundrede røde, blaa og hvide Smaalys bleve stukne fast i Grenene. Dukker, der saa livagtig ud som Mennesker, &mdash; Træet havde aldrig set saadanne før &mdash; svævede i det grønne, og allerøverst oppe i Toppen blev sat en stor Stjerne af Flitterguld; det var prægtigt, ganske mageløst prægtigt.</p>

  <p>»I Aften,« sagde de alle sammen, »i Aften skal det straale!«</p>

  <p>»Oh!« tænkte Træet, »var det dog Aften! var bare Lysene snart tændte! og hvad mon da sker? Mon der kommer Træer fra Skoven og se paa mig? Mon Graaspurvene flyve ved Ruden? Mon jeg her vokser fast og skal staa pyntet Vinter og Sommer?«</p>

  <p>Jo, det vidste god Besked; men det havde ordentlig Barkepine af bare Længsel, og Barkepine er lige saa slem for et Træ, som Hovedpine for os andre.</p>

  <p>Nu bleve Lysene tændte. Hvilken Glans, hvilken Pragt, Træet bævede i alle Grene derved, saa at et af Lysene stak Ild i det grønne; det sved ordentlig.</p>

  <p>»Gud bevare os!« skreg Frøkenerne og slukkede i en Hast.</p>

  <p>Nu turde Træet ikke engang bæve. Oh, det var en Gru! Det var saa bange for at tabe noget af al sin Stads; det var</p>

  <p>17*</p>

  <div class="newpage" id="page-260"></div>

  <p>ganske fortumlet i al den Glans, &mdash; &mdash; og nu gik begge Fløjdøre op, og en Mængde Børn styrtede ind, som om de vilde vælte hele Træet; de ældre Folk kom besindige bag efter; de smaa stod ganske tavse, &mdash; men kun et Øjeblik, saa jublede de igen, saa at det rungede efter; de dansede rundt om Træet, og den ene Foræring efter den anden blev plukket af.</p>

  <p>»Hvad er det, de gør?« tænkte Træet. »Hvad skal der ske?« Og Lysene brændte lige ned til Grenene, og eftersom de brændte ned, slukkede man dem, og saa fik Børnene Lov til at plyndre Træet. Oh, de styrtede ind paa det, saa at det knagede i alle Grene; havde det ikke ved Snippen og Guldstjernen været bundet fast til Loftet, saa var det styrtet om.</p>

  <p>Børnene dansede rundt med deres prægtige Legetøj, ingen saa paa Træet uden den gamle Barnepige, der gik og tittede ind imellem Grenene, men det var bare for at se, om der ikke var glemt endnu en Figen eller et Æble.</p>

  <p>»En Historie! en Historie!« raabte Børnene og trak en lille tyk Mand hen imod Træet, og han satte sig lige under det, »for saa ere vi i det grønne,« sagde han, »og Træet kan have besynderlig godt af at høre med; men jeg fortæller kun een Historie. Vil I høre den om Ivede-Avede eller den om Klumpe-Dumpe, som faldt ned ad Trapperne og kom dog i Højsædet og fik Prinsessen?«</p>

  <p>»Ivede-Avede!« skreg nogle, »Klumpe-Dumpe!« skreg andre; der var en Raaben og Skrigen, kun Grantræet tav ganske stille og tænkte: »Skal jeg slet ikke med, slet ikke gøre noget!« Det havde jo været med, havde gjort hvad det skulde gøre.</p>

  <p>Og Manden fortalte om »Klumpe-Dumpe, der faldt ned ad Trapperne og kom dog i Højsædet og fik Prinsessen.« Og Børnene klappede i Hænderne og raabte: »Fortæl! fortæl!« de vilde ogsaa have »Ivede-Avede«, men de fik kun den om »Klumpe-Dumpe«. Grantræet stod ganske stille og tankefuld, aldrig havde Fuglene ude i Skoven fortalt sligt. »Klumpe-Dumpe faldt ned ad Trapperne og fik dog Prinsessen! Ja, ja, saaledes gaar det til i Verden!« tænkte Grantræet og troede, at det var virkeligt, fordi det var</p>

  <div class="newpage" id="page-261"></div>

  <p>saadan en net Mand, som fortalte. »Ja, ja, hvem kan vide! maaske falder jeg ogsaa ned ad Trapperne og faar en Prinsesse!« Og det glædede sig til næste Dag at blive klædt paa med Lys og Legetøj, Guld og Frugter.</p>

  <p>»I Morgen vil jeg ikke ryste!« tænkte det. »Jeg vil ret fornøje mig i al min Herlighed. I Morgen skal jeg igen høre Historien om »Klumpe-Dumpe« og maaske den med om »Ivede-Avede«.« Og Træet stod stille og tankefuld den hele Nat.</p>

  <p>Om Morgenen kom Karl og Pige ind.</p>

  <p>»Nu begynder Stadsen igen!« tænkte Træet, men de slæbte det ud af Stuen, op ad Trapperne, ind paa Loftet, og der, i en mørk Krog, hvor ingen Dag skinnede, stillede de det hen. »Hvad skal det betyde!« tænkte Træet. »Hvad mon jeg her skal bestille? Hvad mon jeg her skal faa at høre?« Og det hældede sig op til Muren og stod og tænkte og tænkte. &mdash; &mdash; Og god Tid havde det, thi der gik Dage og Nætter; ingen kom derop, og da der endelig kom nogen, saa var det for at stille nogle store Kasser hen i Krogen; Træet stod ganske skjult, man skulde tro, at det var rent glemt.</p>

  <p>»Nu er det Vinter derude!« tænkte Træet. »Jorden er haard og dækket med Sne, Menneskene kunne ikke plante mig; derfor skal jeg nok her staa i Læ til Foraaret! hvor det er vel betænkt! hvor dog Menneskene ere gode! &mdash; Var her kun ikke saa mørkt og saa skrækkeligt ensomt! &mdash; Ikke engang en lille Hare! &mdash; Det var dog saa artigt derude i Skoven, naar Sneen laa, og Haren sprang forbi; ja, selv da den sprang hen over mig, men det holdt jeg ikke af den Gang. Her oppe er dog forskrækkeligt ensomt!«</p>

  <p>»Pi, pi!« sagde en lille Mus i det samme og smuttede frem; og saa kom der nok en lille. De snusede til Grantræet og smuttede imellem Grenene paa det.</p>

  <p>»Det er en gruelig Kulde!« sagde de smaa Mus. »Ellers er her velsignet at være! Ikke sandt? du gamle Grantræ!«</p>

  <p>»Jeg er slet ikke gammel!« sagde Grantræet ; »der er mange, der er meget ældre end jeg!«</p>

  <p>»Hvor kommer du fra?« spurgte Musene, »og hvad veed du?« De vare nu saa gruelig nysgerrige. »Fortæl os dog om</p>

  <div class="newpage" id="page-262"></div>

  <p>det dejligste Sted paa Jorden! Har du været der? Har du været i Spisekammeret, hvor der ligger Oste paa Hylderne og hænger Skinker under Loftet, hvor man danser paa Tællelys og gaar mager ind og kommer fed ud!«</p>

  <p>»Det kender jeg ikke,« sagde Træet, »men Skoven kender jeg, hvor Solen skinner, og hvor Fuglene synge!« og saa fortalte det alt fra sin Ungdom, og de smaa Mus havde aldrig før hørt saadant noget, og de hørte saadan efter og sagde: »Nej, hvor du har set meget! hvor du har været lykkelig!«</p>

  <p>»Jeg!« sagde Grantræet og tænkte over, hvad det selv fortalte; »ja, det var i Grunden ganske morsomme Tider!« &mdash; men saa fortalte det om Juleaften, da det var pyntet med Kager og Lys.</p>

  <p>»Oh!« sagde de smaa Mus, »hvor du har været lykkelig, du gamle Grantræ!«</p>

  <p>»Jeg er slet ikke gammel!« sagde Træet, »det er jo i denne Vinter, jeg er kommet fra Skoven! jeg er i min allerbedste Alder, jeg er bare sat i Væksten!«</p>

  <p>»Hvor du fortæller dejligt!« sagde de smaa Mus, og næste Nat kom de med fire andre smaa Mus, der skulde høre Træet fortælle, og jo mere det fortalte, desto tydeligere huskede det selv alt og syntes: »Det var dog ganske morsomme Tider! men de kan komme, de kan komme! Klumpe-Dumpe faldt ned ad Trapperne og fik dog Prinsessen, maaske jeg kan ogsaa faa en Prinsesse,« og saa tænkte Grantræet paa saadant et lille nydeligt Birketræ, der vokste ude i Skoven, det var for Grantræet en virkelig dejlig Prinsesse.</p>

  <p>»Hvem er Klumpe-Dumpe?« spurgte de smaa Mus. Og saa fortalte Grantræet hele Eventyret, det kunde huske hvert evige Ord; og de smaa Mus vare færdige ved at springe op i Toppen paa Træet af bare Fornøjelse. Næste Nat kom der mange flere Mus, og om Søndagen endogsaa to Rotter; men de sagde, at Historien var ikke morsom, og det bedrøvede de smaa Mus, thi nu syntes de ogsaa mindre om den.</p>

  <p>»Kan De kun den ene Historie?« spurgte Rotterne.</p>

  <p>»Kun den ene!« svarede Træet, »den hørte jeg min lykkeligste Aften, men den Gang tænkte jeg ikke paa, hvor lykkelig jeg var!«</p>

  <div class="newpage" id="page-263"></div>

  <p>»Det er en overmaade daarlig Historie! kan De ingen med Flæsk og Tællelys? Ingen Spisekammerhistorier?«</p>

  <p>»Nej!« sagde Træet.</p>

  <p>»Ja, saa skal De have Tak!« sagde Rotterne og gik ind til deres.</p>

  <p>De smaa Mus bleve til sidst ogsaa borte, og da sukkede Træet: »Det var dog ganske rart, da de sad omkring mig, de vævre Smaamus, og hørte, hvad jeg fortalte! Nu er ogsaa det forbi! &mdash; men jeg skal huske at fornøje mig, naar jeg nu tages frem igen!«</p>

  <p>Men naar skete det? &mdash; Jo! det var en Morgenstund, da kom der Folk og rumsterede paa Loftet. Kasserne bleve flyttede, Træet blev trukket frem; de kastede det rigtignok lidt haardt mod Gulvet, men straks slæbte en Karl det hen imod Trappen, hvor Dagen skinnede.</p>

  <p>»Nu begynder Livet igen!« tænkte Træet; det følte den friske Luft, den første Solstraale, &mdash; og nu var det ude i Gaarden. Alt gik saa hurtigt, Træet glemte rent at se paa sig selv, der var saa meget at se rundt om. Gaarden stødte op til en Have, og alt blomstrede derinde; Roserne hang saa friske og duftende ud over det lille Rækværk, Lindetræerne blomstrede, og Svalerne fløj om og sagde: »Kvirre-virre-vit, min Mand er kommen!« men det var ikke Grantræet, de mente.</p>

  <p>»Nu skal jeg leve!« jublede det og bredte sine Grene vidt ud; ak, de vare alle visne og gule; det var i Krogen mellem Ukrudt og Nælder, at det laa. Guldpapirsstjernen sad endnu oppe i Toppen og glimrede i det klareste Solskin.</p>

  <p>I Gaarden legede et Par af de lystige Børn, der ved Juletid havde danset om Træet og været saa glade ved det. En af de mindste foer hen og rev Guldstjernen af.</p>

  <p>»Se, hvad der sidder endnu paa det ækle, gamle Juletræ!« sagde han og trampede paa Grenene, saa de knagede under hans Støvler.</p>

  <p>Og Træet saa paa al den Blomsterpragt og Friskhed i Haven, det saa paa sig selv, og det ønskede, at det var blevet i sin mørke Krog paa Loftet; det tænkte paa sin friske Ungdom</p>

  <div class="newpage" id="page-264"></div>

  <p>GRANTRÆET.</p>

  <p>i Skoven, paa den lystige Juleaften og paa de smaa Mus, der saa glade havde hørt paa Historien om Klumpe-Dumpe.</p>

  <p>»Forbi! forbi!« sagde det stakkels Træ. »Havde jeg dog glædet mig, da jeg kunde! forbi! forbi!«</p>

  <p>Og Tjenestekarlen kom og huggede Træet i smaa Stykker, et helt Bundt laa der; dejligt blussede det op under den store Bryggerkedel; og det sukkede saa dybt, hvert Suk var som et lille Skud; derfor løb Børnene, som legede, ind og satte sig foran Ilden, saa ind i den og raabte: »Pif! paf!« men ved hvert Knald, der var et dybt Suk, tænkte Træet paa en Sommerdag i Skoven, en Vinternat derude, naar Stjernerne skinnede; det tænkte paa Juleaften og Klumpe-Dumpe, det eneste Eventyr, det havde hørt og vidste at fortælle &mdash;, og saa var Træet brændt ud.</p>

  <p>Drengene legede i Gaarden, og den mindste havde paa Brystet Guldstjernen, som Træet havde baaret sin lykkeligste Aften; nu var den forbi, og Træet var forbi, og Historien med; forbi, forbi, og det blive alle Historier!</p>

  <p class="image"><img alt="picture72" src="../Images/picture72.jpg" /></p>

  <div class="newpage" id="page-265"></div>

  <p class="image"><img alt="picture73" src="../Images/picture73.jpg" /></p>

  <p>Snedronningen.</p>

  <p>Et Eventyr i syv Historier.</p>

  <p>Første Historie, der handler om Spejlet og Stumperne.</p>

  <p>Se saa! nu begynde vi. Naar vi ere ved Enden af Historien, vide vi mere, end vi nu vide, for det var en ond Trold! det var en af de allerværste, det var »Dævelen«. En Dag var han i et rigtigt godt Humør, thi han havde gjort et Spejl, der havde den Egenskab, at alt godt og smukt, som spejlede sig deri, svandt der sammen til næsten ingenting, men hvad der ikke duede og tog sig ilde ud, det traadte ret frem og blev endnu værre. De dejligste Landskaber saa ud deri som kogt Spinat, og de bedste Mennesker bleve ækle eller stod paa Hovedet uden Mave; Ansigterne bleve saa fordrejede, at de vare ikke til at kende, og havde man en Fregne, saa kunde man være saa vis paa, at den løb ud over Næse og Mund. Det var udmærket morsomt, sagde »Dævelen«. Gik der nu en god, from Tanke gennem et Menneske, da kom der et Grin i Spejlet, saa Trolddjævelen maatte le af sin kunstige Opfindelse, Alle de, som gik i Troldskole, for han holdt</p>

  <div class="newpage" id="page-266"></div>

  <p>Troldskole, de fortalte rundt om, at der var sket et Mirakel; nu kunde man først se, mente de, hvorledes Verden og Menneskene rigtig saa ud. De løb omkring med Spejlet, og til sidst var der ikke et Land eller et Menneske, uden at det havde været fordrejet deri. Nu vilde de ogsaa flyve op mod Himmelen selv for at gøre Nar af Englene og »Vor Herre«. Jo højere de fløj med Spejlet, des stærkere grinede det, de kunde næppe holde fast paa det; højere og højere fløj de, nærmere Gud og Englene; da sitrede Spejlet saa frygteligt i sit Grin, at det foer dem ud af Hænderne og styrtede ned mod Jorden, hvor det gik i hundrede Millioner, Billioner og endnu flere Stykker, og da netop gjorde det meget større Ulykke end før; thi nogle Stykker vare knap saa store som et Sandskorn, og disse fløj rundt om i den vide Verden, og hvor de kom Folk i Øjnene, der bleve de siddende, og da saa de Mennesker alting forkert eller havde kun Øjne for, hvad der var galt ved en Ting, thi hvert lille Spejlgran havde beholdt samme Kraft, som det hele Spejl havde; nogle Mennesker fik endogsaa en lille Spejlstump ind i Hjertet, og saa var det ganske grueligt, det Hjerte blev ligesom en Klump Is. Nogle Spejlstykker vare saa store, at de bleve brugte til Rudeglas, men gennem den Rude var det ikke værd at se sine Venner; andre Stykker kom i Briller, og saa gik det daarligt, naar Folk tog de Briller paa for ret at se og være retfærdigeden Onde lo, saa hans Mave revnede, og det kildrede ham saa dejligt. Men ude fløj endnu smaa Glasstumper om i Luften. Nu skulle vi høre!</p>

  <p>Anden Historie. En lille Dreng og en lille Pige.</p>

  <p>Inde i den store By, hvor der er saa mange Huse og Mennesker, saa at der ikke bliver Plads nok til, at alle Folk kunne faa en lille Have, og hvor derfor de fleste maa lade sig nøje med Blomster i Urtepotter, der var dog to fattige Børn,</p>

  <div class="newpage" id="page-267"></div>

  <p>SNEDRONNINGEN.</p>

  <p>267</p>

  <p>som havde en Have noget større end en Urtepotte. De vare ikke Broder og Søster, men de holdt lige saa meget af hinanden, som om de vare det. Forældrene boede lige op til hverandre; de boede paa to Tagkamre; der, hvor Taget fra det ene Nabohus stødte op til det andet, og Vandrenden gik langs med Tagskæggene, der vendte fra hvert Hus et lille Vindue ud; man behøvede kun at skræve over Renden, saa kunde man komme fra det ene Vindue til det andet.</p>

  <p>Forældrene havde udenfor hver en stor Trækasse, og i den vokste Køkkenurter, som de brugte, og et lille Rosentræ; der var eet i hver Kasse, det vokste saa velsignet. Nu fandt For-</p>

  <p class="image"><img alt="picture74" src="../Images/picture74.jpg" /></p>

  <p>ældrene paa at stille Kasserne saaledes tværs over Renden, at de næsten naaede fra det ene Vindue til det andet og saa ganske livagtig ud som to Blomstervolde. Ærterankerne hang ned over Kasserne, og Rosentræerne skød lange Grene, snoede sig om Vinduerne, bøjede sig imod hverandre: det var næsten som en Æreport af Grønt og Blomster. Da Kasserne vare meget høje, og Børnene vidste, at de ikke der maatte krybe op, saa fik de tit Lov hver at stige ud til hinanden, sidde paa deres smaa Skamler under Roserne, og der legede de nu saa prægtigt.</p>

  <p>Om Vinteren var jo den Fornøjelse forbi. Vinduerne vare tit ganske tilfrosne, men saa varmede de Kobberskillinger</p>

  <div class="newpage" id="page-268"></div>

  <p>paa Kakkelovnen, lagde den hede Skilling paa den frosne Rude, og saa blev der et dejligt Kighul, saa rundt, saa rundt; bag ved det tittede et velsignet mildt Øje, eet fra hvert Vindue; det var den lille Dreng og den lille Pige. Han hed Kay, og hun hed Gerda. Om Sommeren kunde de i eet Spring komme til hinanden, om Vinteren maatte de først de mange Trapper ned og de mange Trapper op; ude fygede Sneen.</p>

  <p>»Det er de hvide Bier, som sværme,« sagde den gamle Bedstemoder.</p>

  <p>»Har de ogsaa en Bidronning?« spurgte den lille Dreng, for han vidste, at imellem de virkelige Bier er der saadan en.</p>

  <p>»Det har de!« sagde Bedstemoderen. »Hun flyver der, hvor de sværme tættest! hun er størst af dem alle, og aldrig bliver hun stille paa Jorden, hun flyver op igen i den sorte Sky. Mangen Vinternat flyver hun igennem Byens Gader og kigger ind ad Vinduerne, og da fryse de saa underligt, ligesom med Blomster.«</p>

  <p>»Ja, det har jeg set!« sagde begge Børnene, og saa vidste de, at det var sandt.</p>

  <p>»Kan Snedronningen komme herind?« spurgte den lille Pige.</p>

  <p>»Lad hende kun komme,« sagde Drengen, »saa sætter jeg hende paa den varme Kakkelovn, og saa smelter hun.«</p>

  <p>Men Bedstemoderen glattede hans Haar og fortalte andre Historier.</p>

  <p>Om Aftenen, da den lille Kay var hjemme og halv afklædt, krøb han op paa Stolene ved Vinduet og tittede ud af det lille Hul; et Par Snefnug faldt derude, og et af disse, det allerstørste, blev liggende paa Kanten af den ene Blomsterkasse; Snefnugget vokste mer og mer, det blev til sidst til et helt Fruentimmer, klædt i det fineste, hvide Flor, der var som sammensat af Millioner stjerneagtige Fnug. Hun var saa smuk og fin, men af Is, den blendende, blinkende Is, dog var hun levende; Øjnene stirrede som to klare Stjerner, men der var ingen Ro eller Hvile i dem. Hun nikkede til Vinduet og vinkede med Haanden. Den lille Dreng blev forskrækket og sprang ned af Stolen; da var det, som der udenfor fløj en stor Fugl forbi Vinduet.</p>

  <div class="newpage" id="page-269"></div>

  <p>Næste Dag blev det klar Frost, &mdash; og saa blev det Tø, &mdash; og saa kom Foraaret, Solen skinnede, det grønne pippede frem, Svalerne byggede Rede, Vinduerne kom op, og de smaa Børn sad igen i deres lille Have højt oppe i Tagrenden over alle Etagerne.</p>

  <p>Roserne blomstrede den Sommer saa mageløst; den lille Pige havde lært en Psalme, og i den stod der om Roser, og ved de Roser tænkte hun paa sine egne; og hun sang den for den lille Dreng, og han sang den med:</p>

  <p>»Roserne vokse i Dale,</p>

  <p>der faa vi Barn Jesus i Tale!«</p>

  <p>Og de smaa holdt hinanden i Hænderne, kyssede Roserne og saa ind i Guds klare Solskin og talte til det, som om Jesus-barnet var der. Hvor det var dejlige Sommerdage, hvor det var velsignet at være ude ved de friske Rosentræer, der aldrig syntes at ville holde op med at blomstre.</p>

  <p>Kay og Gerda sad og saa i Billedbogen med Dyr og Fugle, da var det &mdash; Klokken slog akkurat fem paa det store Kirketaarn, &mdash; at Kay sagde: »Av! det stak mig i Hjertet! og nu fik jeg noget ind i Øjet!«</p>

  <p>Den lille Pige tog ham om Halsen; han plirede med Øjnene: nej, der var ikke noget at se.</p>

  <p>»Jeg tror, det er borte!« sagde han; men borte var det ikke. Det var just saadant et af disse Glaskorn, der sprang fra Spejlet, Troldspejlet, vi huske det nok, det fæle Glas, som gjorde, at alt stort og godt, der afspejlede sig deri, blev smaat og hæsligt, men det onde og slette traadte ordentlig frem, og hver Fejl ved en Ting blev straks til at bemærke. Den stakkels Kay, han havde ogsaa faaet et Gran lige ind i Hjertet. Det vilde snart blive ligesom en Isklump. Nu gjorde det ikke ondt mere, men det var der.</p>

  <p>»Hvorfor græder du?« spurgte han. »Saa ser du styg ud! jeg fejler jo ikke noget! Fy!« raabte han lige med eet, »den Rose der er gnavet af en Orm! og se, den der er jo ganske skæv! det er i Grunden nogle ækle Roser! de ligne Kasserne,</p>

  <div class="newpage" id="page-270"></div>

  <div class="body">
    <p>de staa i!« og saa stødte han med Foden haardt imod Kassen og rev de to Roser af.</p>

    <p>»Kay, hvad gør du!« raabte den lille Pige, og da han saa hendes Forskrækkelse, rev han endnu en Rose af og løb saa ind ad sit Vindue, bort fra den velsignede lille Gerda.</p>

    <p>Naar hun siden kom med Billedbogen, sagde han, at den var for Pattebørn; og fortalte Bedstemoderen Historier, kom han alle Tider med et men &mdash; ja, kunde han komme til det, saa gik han bag efter hende, satte Briller paa og talte ligesom hun; det var ganske akkurat, og saa lo Folk ad ham. Han kunde snart tale og gaa efter alle Mennesker i hele Gaden. Alt, hvad der var aparte hos dem og ikke kønt, det vidste Kay at gøre bag efter, og saa sagde Folk: »Det er bestemt et udmærket Hoved, han har, den Dreng!« men det var det Glas, han havde faaet i Øjet, det Glas, der sad i Hjertet, derfor var det, han drillede selv den lille Gerda, som med hele sin Sjæl holdt af ham.</p>

    <p>Hans Lege bleve nu ganske anderledes end før, de vare saa forstandige: &mdash; en Vinterdag, som Snefnuggene fygede, kom han med et stort Brændglas, holdt sin blaa Frakkeflig ud og lod Snefnuggene falde paa den.</p>

    <p>»Se nu i Glasset, Gerda!« sagde han, og hvert Snefnug blev meget større og saa ud som en prægtig Blomst eller en tikantet Stjerne; det var dejligt at se paa.</p>

    <p>»Ser du hvor kunstigt!« sagde Kay, »det er meget interessantere end med de virkelige Blomster! og der er ikke en eneste Fejl ved dem, de ere ganske akkurate, naar de blot ikke smelte!«</p>

    <p>Lidt efter kom Kay, med store Handsker og sin Slæde paa Ryggen; han raabte Gerda lige ind i Ørene: »Jeg har faaet Lov at køre paa den store Plads, hvor de andre lege!« og af Sted var han.</p>

    <p>Der henne paa Pladsen bandt tit de kækkeste Drenge deres Slæde fast ved Bondemandens Vogn, og saa kørte de et godt Stykke med. Det gik just lystigt. Som de bedst legede, kom der en stor Slæde; den var ganske hvidmalet, og der sad i den en, indsvøbt i en laadden, hvid Pels og med hvid, laadden</p>

    <div class="newpage" id="page-271"></div>

    <p>Hue; Slæden kørte Pladsen to Gange rundt, og Kay fik hurtigt sin lille Slæde bunden fast ved den, og nu kørte han med. Det gik raskere og raskere lige ind i den næste Gade; den, som kørte, drejede Hovedet, nikkede saa venligt til Kay, det var, ligesom om de kendte hinanden; hver Gang Kay vilde løsne sin lille Slæde, nikkede Personen igen, og saa blev Kay siddende; de kørte lige ud af Byens Port. Da begyndte Sneen saaledes at vælte ned, at den lille Dreng ikke kunde se en Haand for sig, medens han foer af Sted; da slap han hurtigt Snoren for at komme løs fra den store Slæde, men det hjalp ikke, hans lille Køretøj hang fast, og det gik med Vindens Fart. Da raabte han ganske højt, men ingen hørte ham, og Sneen fygede, og Slæden fløj af Sted; imellem gav den et Spring, det var, som om han foer over Grøfter og Gærder. Han var ganske forskrækket, han vilde læse sit Fadervor, men han kunde kun huske den store Tabel.</p>

    <p>Snefnuggene bleve større og større, til sidst saa de ud som store, hvide Høns; med eet sprang de til Side, den store Slæde holdt, og den Person, som kørte i den, rejste sig op, Pelsen og Huen vare af bare Sne; en Dame var det, saa høj og rank, saa skinnende hvid, det var Snedronningen.</p>

    <p>»Vi ere komne godt frem!« sagde hun, »men er det at fryse? kryb ind i min Bjørnepels!« og hun satte ham i Slæden hos sig, slog Pelsen om ham, det var, som om han sank i en Snedrive.</p>

    <p>»Fryser du endnu?« spurgte hun, og saa kyssede hun ham paa Panden! Uh! det var koldere end Is, det gik ham lige ind til hans Hjerte, der jo dog halvt var en Isklump; det var, som om han skulde dø; &mdash; men kun et Øjeblik, saa gjorde det just godt; han mærkede ikke mere til Kulden rundt om.</p>

    <p>»Min Slæde! glem ikke min Slæde!« det huskede han først paa; og den blev bunden paa en af de hvide Høns, og den fløj bag efter med Slæden paa Ryggen. Snedronningen kyssede Kay endnu engang, og da havde han glemt lille Gerda og Bedstemoderen og dem alle derhjemme.</p>

    <p>»Nu faar du ikke flere Kys!« sagde hun, »for saa kyssede jeg dig ihjel!«</p>

    <div class="newpage" id="page-272"></div>

    <p>Kay saa paa hende; hun var saa smuk; et klogere, dejligere Ansigt kunde han ikke tænke sig; nu syntes hun ikke af Is, som den Gang hun sad uden for Vinduet og vinkede ad ham; for hans Øjne var hun fuldkommen, han følte sig slet ikke bange, han fortalte hende, at han kunde Hovedregning, og det med Brøk, Landenes Kvadratmile og »hvor mange Indvaanere«, og hun smilte altid; da syntes han, det var dog ikke nok, hvad han vidste, og han saa op i det store, store Luftrum, og hun fløj med ham, fløj højt op paa den sorte Sky, og Stormen susede og brusede, det var, som sang den gamle Viser. De fløj over Skove og Søer, over Have og Lande; nedenunder susede den kolde Blæst, Ulvene hylede, Sneen gnistrede, hen over den fløj de sorte, skrigende Krager, men ovenover skinnede Maanen saa stor og klar, og paa den saa Kay den lange, lange Vinternat; om Dagen sov han ved Snedronningens Fødder.</p>

    <p>Tredie Historie. Blomsterhaven hos Konen, der kunde Trolddom.</p>

    <p>Men hvorledes havde den lille Gerda det, da Kay ikke mere kom? Hvor var han dog? &mdash; Ingen vidste det, ingen kunde give Besked. Drengene fortalte kun, at de havde set ham binde sin lille Slæde til en anden, prægtig stor, der kørte ind i Gaden og ud af Byens Port. Ingen vidste, hvor han var, mange Taarer flød, den lille Gerda græd dybt og længe; &mdash; saa sagde de, at han var død, han var sunken i Floden, der løb tæt ved Byen; oh, det var ret lange, mørke Vinterdage.</p>

    <p>Nu kom Vaaren med varmere Solskin.</p>

    <p>»Kay er død og borte,« sagde den lille Gerda.</p>

    <p>»Det tror jeg ikke!« sagde Solskinnet.</p>

    <p>»Han er død og borte!« sagde hun til Svalerne.</p>

    <p>»Det tror jeg ikke!« svarede de, og til sidst troede den lille Gerda det ikke heller.</p>

    <div class="newpage" id="page-273"></div>

    <p>SNEDRONNINGEN.</p>

    <p>273</p>

    <p>»Jeg vil tage mine ny, røde Sko paa,« sagde hun en Morgenstund, »dem, Kay aldrig har set, og saa vil jeg gaa ned til Floden og spørge den ad!«</p>

    <p>Og det var ganske tidligt; hun kyssede den gamle Bedstemoder, som sov, tog de røde Sko paa og gik ganske ene ud af Porten til Floden.</p>

    <p>»Er det sandt, at du har taget min lille Legebroder? Jeg vil forære dig mine røde Sko, dersom du vil give mig ham igen!«</p>

    <p>Og Bølgerne, syntes hun, nikkede saa underligt; da tog hun sine røde Sko, det kæreste, hun havde, og kastede dem begge to ud i Floden, men de faldt tæt inde ved Bredden,</p>

    <p class="illus"><img alt="picture75" src="../Images/picture75.jpg" /></p>

    <p>og de smaa Bølger bar dem straks i Land til hende, det var, ligesom om Floden ikke vilde tage det kæreste, hun havde, da den jo ikke havde den lille Kay; men hun troede nu, at hun ikke kastede Skoene langt nok ud, og saa krøb hun op i en Baad, der laa i Sivene, hun gik helt ud i den yderste Ende og kastede Skoene; men Baaden var ikke bunden fast, og ved den Bevægelse, hun gjorde, gled den fra Land; hun mærkede det og skyndte sig for at komme bort. men før hun naaede tilbage, var Baaden over en Alen ude, og nu gled den hurtigere af Sted.</p>

    <p>Da blev den lille Gerda ganske forskrækket og gav sig til at græde, men ingen hørte hende uden Graaspurvene, og de kunde rkke bære hende i Land, men de fløj langs med Bredden</p>

    <div class="newpage" id="page-274"></div>

    <p>og sang, ligesom for at trøste hende: »Her ere vi! her ere vi!« Baaden drev med Strømmen; den lille Gerda sad ganske stille i de bare Strømper; hendes smaa, røde Sko flød bag efter, men de kunde ikke naa Baaden, der tog stærkere Fart.</p>

    <p>Smukt var der paa begge Bredder, dejlige Blomster, gamle Træer og Skrænter med Faar og Køer, men ikke et Menneske at se.</p>

    <p>»Maaske bærer Floden mig hen til lille Kay,« tænkte Gerda, og saa blev hun i bedre Humør, rejste sig op og saa i mange Timer paa de smukke grønne Bredder; saa kom hun til en stor Kirsebærhave, hvor der var et lille Hus med underlige røde og blaa Vinduer, for Resten Straatag og udenfor to Træsoldater, som skuldrede for dem, der sejlede forbi.</p>

    <p>Gerda raabte paa dem; hun troede, at de vare levende, men de svarede naturligvis ikke; hun kom dem ganske nær, Floden drev Baaden lige ind imod Land.</p>

    <p>Gerda raabte endnu højere, og saa kom ud af Huset en gammel, gammel Kone, der støttede sig paa en Krogkæp; hun havde en stor Solhat paa, og den var bemalet med de dejligste Blomster.</p>

    <p>»Du lille stakkels Barn!« sagde den gamle Kone; »hvorledes er du dog kommet ud paa den store, stærke Strøm, drevet langt ud i den vide Verden?« og saa gik den gamle Kone helt ud i Vandet, slog sin Krogkæp fast i Baaden, trak den i Land og løftede den lille Gerda ud.</p>

    <p>Og Gerda var glad ved at komme paa det tørre, men dog lidt bange for den fremmede, gamle Kone.</p>

    <p>»Kom dog og fortæl mig, hvem du er, og hvorledes du kommer her!« sagde hun.</p>

    <p>Og Gerda fortalte hende alting; og den gamle rystede med Hovedet og sagde: »hm! hm!« og da Gerda havde sagt hende alting og spurgt, om hun ikke havde set lille Kay, sagde Konen, at han var ikke kommen forbi, men han kom nok, hun skulde bare ikke være bedrøvet, men smage hendes Kirsebær, se hendes Blomster, de vare smukkere end nogen Billedbog, de kunde hver fortælle en hel Historie. Saa tog</p>

    <div class="newpage" id="page-275"></div>

    <p>hun Gerda ved Haanden, de gik ind i det lille Hus, og den gamle Kone lukkede Døren af.</p>

    <p>Vinduerne sad saa højt oppe, og Glassene vare røde, blaa og gule; Dagslyset skinnede saa underligt derinde med alle Kulører, men paa Bordet stod de dejligste Kirsebær, og Gerda spiste saa mange, hun vilde, for det turde hun. Og medens hun spiste, kæmmede den gamle Kone hendes Haar med en Guldkam, og Haaret krøllede og skinnede saa dejligt gult om det lille, venlige Ansigt, der var saa rundt og saa ud som en Rose.</p>

    <p>»Saadan en sød lille Pige har jeg rigtig længtes efter!« sagde den gamle. »Nu skal du se, hvor vi to godt skulle komme ud af det!« og alt som hun kæmmede den lille Gerdas Haar, glemte Gerda mer og mer sin Plejebroder Kay; for den gamle Kone kunde Trolddom, men en ond Trold var hun ikke, hun troldede bare lidt for sin egen Fornøjelse, og nu vilde hun gerne beholde den lille Gerda. Derfor gik hun ud i Haven, strakte sin Krogkæp ud mod alle Rosentræerne, og, i hvor dejligt de blomstrede, sank de dog alle ned i den sorte Jord, og man kunde ikke se, hvor de havde staaet. Den gamle var bange for, at naar Gerda saa Roserne, skulde hun tænke paa sine egne og da huske lille Kay og saa løbe sin Vej.</p>

    <p>Nu førte hun Gerda ud i Blomsterhaven. &mdash; Nej! hvor her var en Duft og Dejlighed! alle de tænkelige Blomster, og det for enhver Aarstid, stod her i det prægtigste Flor; ingen Billedbog kunde være mere broget og smuk. Gerda sprang af Glæde og legede, til Solen gik ned bag de høje Kirsebærtræer; da fik hun en dejlig Seng med røde Silkedyner, de vare stoppede med blaa Violer, og hun sov og drømte der saa dejligt som nogen Dronning paa sin Bryllupsdag.</p>

    <p>Næste Dag kunde hun lege igen med Blomsterne i det varme Solskin, &mdash; saaledes gik mange Dage. Gerda kendte hver Blomst, men i hvor mange der vare, syntes hun dog, at der manglede een, men hvilken vidste hun ikke. Da sidder hun en Dag og ser paa den gamle Kones Solhat med de malede Blomster, og netop den smukkeste der var en Rose. Den</p>

    <div class="newpage" id="page-276"></div>

    <p>gamle havde glemt at faa den af Hatten, da hun fik de andre ned i Jorden. Men saaledes er det ikke at have Tankerne med sig! &mdash; »Hvad!« sagde Gerda, »er her ingen Roser!« og sprang ind imellem Bedene, søgte og søgte, men der var ingen at finde; da satte hun sig ned og græd; men hendes hede Taarer faldt netop der, hvor et Rosentræ var sunket, og da de varme Taarer vædede Jorden, skød Træet med eet op, saa blomstrende, som da det sank, og Gerda omfavnede det, kyssede Roserne og tænkte paa de dejlige Roser hjemme og med dem paa den lille Kay.</p>

    <p>»Oh, hvor jeg er bleven sinket!« sagde den lille Pige. »Jeg skulde jo finde Kay! &mdash; Veed I ikke, hvor han er?« spurgte hun Roserne. »Tror I, at han er død og borte?«</p>

    <p>»Død er han ikke,« sagde Roserne. »Vi have jo været i Jorden, der ere alle de døde, men Kay var der ikke!«</p>

    <p>»Tak skal I have!« sagde den lille Gerda, og hun gik hen til de andre Blomster og saa ind i deres Kalk og spurgte: »Veed I ikke, hvor lille Kay er?«</p>

    <p>Men hver Blomst stod i Solen og drømte sit eget Eventyr eller Historie; af dem fik lille Gerda saa mange, mange, men ingen vidste noget om Kay.</p>

    <p>Og hvad sagde da Ildlillien?</p>

    <p>»Hører du Trommen: bum! bum! det er kun to Toner, altid bum! bum! hør Kvindernes Sørgesang! hør Præsternes Raab! &mdash; I sin lange, røde Kjortel staar Hindukonen paa Baalet, Flammerne slaa op om hende og hendes døde Mand; men Hindukonen tænker paa den levende her i Kredsen, ham, hvis Øjne brænde hedere end Flammerne, ham, hvis Øjnes Ild naa mere hendes Hjerte end de Flammer, som snart brænde hendes Legeme til Aske. Kan Hjertets Flamme dø i Baalets Flammer?«</p>

    <p>»Det forstaar jeg slet ikke!« sagde den lille Gerda.</p>

    <p>»Det er mit Eventyr!« sagde Ildlillien.</p>

    <p>Hvad siger Konvolvolus?</p>

    <p>»Ud over den snævre Fjeldvej hænger en gammel Ridderborg; det tætte Eviggrønt vokser op om de gamle, røde Mure, Blad ved Blad, hen om Altanen, og der staar en dejlig Pige;</p>

    <div class="newpage" id="page-277"></div>

    <p>hun bøjer sig ud over Rækværket og ser ned ad Vejen. Ingen Rose hænger friskere fra Grenene end hun; ingen Æbleblomst, naar Vinden bærer den fra Træet, er mere svævende end hun; hvor rasler den prægtige Silkekjortel! »&gt;Kommer han dog ikke!««</p>

    <p>»Er det Kay, du mener?« spurgte lille Gerda.</p>

    <p>»Jeg taler kun om mit Eventyr, min Drøm,« svarede Konvolvolus.</p>

    <p>Hvad siger den lille Sommergæk'?</p>

    <p>»Mellem Træerne hænger i Snore det lange Bræt; det er en Gynge; to nydelige Smaapiger &mdash; Kjolerne ere hvide som Sne, lange, grønne Silkebaand flagre fra Hattene &mdash; sidde og gynge; Broderen, der er større end de, staar op i Gyngen, han har Armen om Snoren for at holde sig, thi i den ene Haand har han en lille Skaal, i den anden en Kridtpibe, han blæser Sæbebobler; Gyngen gaar, og Boblerne flyve med dejlige vekslende Farver; den sidste hænger endnu ved Pibestilken og bøjer sig i Vinden; Gyngen gaar. Den lille sorte Hund, let som Boblerne, rejser sig paa Bagbenene og vil med i Gyngen; den flyver, Hunden dumper, bjæffer og er vred; den gækkes, Boblerne briste, &mdash; et gyngende Bræt, et springende Skumbillede er min Sang!«</p>

    <p>»Det kan gerne være, at det er smukt, hvad du fortæller, men du siger det saa sørgeligt og nævner slet ikke Kay. Hvad sige Hyacinterne?«</p>

    <p>»Der var tre dejlige Søstre, saa gennemsigtige og fine; den enes Kjortel var rød, den andens var blaa, den tredies ganske hvid; Haand i Haand dansede de ved den stille Sø i det klare Maaneskin. De vare ikke Elverpiger, de vare Menneskebørn. Der duftede saa sødt, og Pigerne svandt i Skoven; Duften blev stærkere; &mdash; tre Ligkister, i dem laa de dejlige Piger, gled fra Skovens Tykning hen over Søen; Sankt-Hans-Orme fløj skinnende rundt om som smaa, svævende Lys. Sove de dansende Piger, eller ere de døde? &mdash; Blomsterduften siger, de ere Lig; Aftenklokken ringer over de døde!«</p>

    <p>»Du gør mig ganske bedrøvet,« sagde den lille Gerda. »Du dufter saa stærkt; jeg maa tænke paa de døde Piger! ak,</p>

    <div class="newpage" id="page-278"></div>

    <p>er da virkelig lille Kay død? Roserne have været nede i Jorden, og de sige nej!«</p>

    <p>»Ding, dang!« ringede Hyacintens Klokker. »Vi ringe ikke over lille Kay, ham kende vi ikke! vi synge kun vor Vise, den eneste, vi kunne!«</p>

    <p>Og Gerda gik hen til Smørblomsten, der skinnede frem imellem de glinsende, grønne Blade.</p>

    <p>»Du er en lille, klar Sol!« sagde Gerda. »Sig mig, om du veed, hvor jeg skal finde min Legebroder?«</p>

    <p>Og Smørblomsten skinnede saa smukt og saa paa Gerda igen. Hvilken Vise kunde vel Smørblomsten synge? Den var heller ikke om Kay.</p>

    <p>»I en lille Gaard skinnede Vor Herres Sol saa varmt den første Foraarsdag; Straalerne gled ned ad Naboens hvide Væg, tæt ved groede de første gule Blomster, skinnende Guld i de varme Solstraaler; gamle Bedstemoder var ude i sin Stol, Datterdatteren, den fattige, kønne Tjenestepige, kom hjem fra et kort Besøg; hun kyssede Bedstemoderen. Der var Guld, Hjertets Guld i det velsignede Kys. Guld paa Munden, Guld i Grunden, Guld deroppe i Morgenstunden! Se, det er min lille Historie!« sagde Smørblomsten.</p>

    <p>»Min gamle, stakkels Bedstemoder!« sukkede Gerda. »Ja, hun længes vist efter mig, er bedrøvet for mig, ligesom hun var for lille Kay. Men jeg kommer snart hjem igen, og saa bringer jeg Kay med. &mdash; Det kan ikke hjælpe, at jeg spørger Blomsterne, de kunne kun deres egen Vise, de sige mig ikke Besked!« og saa bandt hun sin lille Kjole op, for at hun kunde løbe raskere; men Pinselillien slog hende over Benet, idet hun sprang over den; da blev hun staaende, saa paa den lange Blomst og spurgte: »Veed du maaske noget?« og hun bøjede sig lige ned til den. Og hvad sagde den?</p>

    <p>»Jeg kan se mig selv! jeg kan se mig selv!« sagde Pinselillien. »Oh, oh, hvor jeg lugter! &mdash; Oppe paa det lille Kvistkammer, halvt klædt paa, staar en lille Danserinde, hun staar snart paa eet Ben, snart paa to, hun sparker ad den hele Verden, hun er bare Øjenforbindelse. Hun hælder Vand af Tepotten ud paa et Stykke Tøj, hun holder; det er Snørlivet; &mdash;</p>

    <div class="newpage" id="page-279"></div>

    <p>Renlighed er en god Ting! den hvide Kjole hænger paa Knagen, den er ogsaa vadsket i Tepotten og tørret paa Taget! den tager hun paa, det safrangule Tørklæde om Halsen, saa skinner Kjolen mere hvid. Benet i Vejret! se, hvor hun knejser paa een Stilk! jeg kan se mig selv! jeg kan se mig selv!«</p>

    <p>»Det bryder jeg mig slet ikke om!« sagde Gerda, »det er ikke noget at fortælle mig!« og saa løb hun til Udkanten af Haven.</p>

    <p>Døren var lukket, men hun vrikkede i den rustne Krampe, saa den gik løs, og Døren sprang op, og saa løb den lille Gerda paa bare Fødder ud i den vide Verden. Hun saa tre Gange tilbage, men der var ingen, som kom efter hende; til sidst kunde hun ikke løbe mere og satte sig paa en stor Sten, og da hun saa sig rundt om, var Sommeren forbi, det var sent paa Efteraaret, det kunde man slet ikke mærke derinde i den dejlige Have, hvor der var altid Solskin og alle Aars-tiders Blomster.</p>

    <p>»Gud! hvor jeg har sinket mig!« sagde den lille Gerda. »Det er jo blevet Efteraar! saa tør jeg ikke hvile!« og hun rejste sig for at gaa.</p>

    <p>Oh, hvor hendes smaa Fødder vare ømme og trætte, og rundt om saa det koldt og raat ud; de lange Pileblade vare ganske gule, og Taagen dryppede i Vand fra dem, eet Blad faldt efter et andet, kun Slaaentornen stod med Frugt, saa stram og til at rimpe Munden sammen. Oh, hvor det var graat og tungt i den vide Verden!</p>

    <p>Fjerde Historie. Prins og Prinsesse.</p>

    <p>Gerda maatte igen hvile sig; da hoppede der paa Sneen, lige over for hvor hun sad, en stor Krage; den havde længe siddet, set paa hende og vrikket med Hovedet; nu sagde den: »Kra! kra! &mdash; go' Da'! go' Da'!« Bedre kunde den ikke sige</p>

    <div class="newpage" id="page-280"></div>

    <p>det, men den mente det saa godt med den lille Pige og spurgte, hvorhen hun gik saa alene ude i den vide Verden. Det Ord: alene forstod Gerda meget godt og følte ret, hvor meget der laa deri, og saa fortalte hun Kragen sit hele Liv og Levned og spurgte, om den ikke havde set Kay.</p>

    <p>Og Kragen nikkede ganske betænksomt og sagde: »Det kunde være! det kunde være!«</p>

    <p>»Hvad? tror du!« raabte den lille Pige og havde nær klemt Kragen ihjel, saaledes kyssede hun den.</p>

    <p>»Fornuftig! fornuftig!« sagde Kragen. »Jeg tror, det kan være den lille Kay! men nu har han vist glemt dig for Prinsessen!«</p>

    <p>»Bor han hos en Prinsesse?« spurgte Gerda.</p>

    <p>»Ja hør!« sagde Kragen, »men jeg har saa svært ved at tale dit Sprog. Forstaar du Kragemaal, saa skal jeg bedre fortælle!«</p>

    <p>»Nej, det har jeg ikke lært!« sagde Gerda, »men Bedstemoder kunde det, og P-Maal kunde hun. Bare jeg havde lært det!«</p>

    <p>»Gør ikke noget!« sagde Kragen, »jeg skal fortælle, saa godt jeg kan, men daarligt bliver det alligevel;« og saa fortalte den, hvad den vidste.</p>

    <p>»I det Kongerige, hvor vi nu sidde, bor en Prinsesse, der er saa uhyre klog, men hun har ogsaa læst alle Aviser, der ere til i Verden, og glemt dem igen, saa klog er hun. Forleden sidder hun paa Tronen, og det er ikke saa morsomt endda, siger man, da kommer hun til at nynne en Vise, det var netop den. »»Hvorfor skulde jeg ikke gifte mig?«« »»Hør, det er der noget i,«« siger hun, og saa vilde hun gifte sig, men hun vilde have en Mand, der forstod at svare, naar man talte til ham, en, der ikke stod og kun saa fornem ud, for det er saa kedeligt. Nu lod hun alle Hofdamerne tromme sammen, og da de hørte, hvad hun vilde, ble ve de saa fornøjede. »»Det kan jeg godt lide!«« sagde de, »»saadant noget tænkte jeg ogsaa forleden!«« &mdash; Du kan tro, at det er sandt, hvert Ord jeg siger!« sagde Kragen. »Jeg har en tam Kæreste, der gaar frit om paa Slottet, og hun har fortalt mig alt!«</p>

    <div class="newpage" id="page-281"></div>

    <p>Det var naturligvis ogsaa en Krage, hans Kæreste, for Krage søger Mage, og det er altid en Krage.</p>

    <p>»Aviserne kom straks ud med en Kant af Hjerter og Prinsessens Navnetræk; man kunde læse sig til, at det stod enhver ung Mand, der saa godt ud, frit for at komme op paa Slottet og tale med Prinsessen, og den, som talte, saa at man kunde høre, han var hjemme der, og talte bedst, ham vilde Prinsessen tage til Mand. &mdash; Ja, ja!« sagde Kragen, »du kan tro mig, det er saa vist, som jeg sidder her, Folk strømmede til, der var en Trængsel og en Løben, men det lykkedes ikke, hverken den første eller anden Dag. De kunde alle sammen godt tale, naar de vare ude paa Gaden, men naar de kom ind ad Slotsporten og saa Garden i Sølv og op ad Trapperne Lakajerne i Guld og de store, oplyste Sale, saa bleve de forbløffede; og stod de foran Tronen, hvor Prinsessen sad, saa vidste de intet at sige uden det sidste Ord, hun havde sagt, og det brød hun sig ikke om at høre igen. Det var, ligesom om Folk derinde havde faaet Snustobak paa Maven og vare faldne i Dvale, indtil de kom ud paa Gaden igen, ja, saa kunde de snakke. Der stod en Række lige fra Byens Port til Slottet. Jeg var selv inde at se det!« sagde Kragen. »De bleve baade sultne og tørstige, men fra Slottet fik de ikke engang saa meget som et Glas lunkent Vand. Vel havde nogle af de klogeste taget Smørrebrød med, men de delte ikke med deres Nabo; de tænkte som saa: »»Lad ham kun se sulten ud, saa tager Prinsessen ham ikke!««</p>

    <p>»Men Kay, lille Kay!« spurgte Gerda. »Naar kom han? Var han mellem de mange?«</p>

    <p>»Giv Tid! giv Tid! nu ere vi lige ved ham! Det var den tredie Dag, da kom der en lille Person, uden Hest eller Vogn, ganske frejdig marcherende lige op til Slottet; hans Øjne skinnede som dine, han havde dejlige lange Haar, men ellers fattige Klæder.«</p>

    <p>»Det var Kay!« jublede Gerda. »Oh, saa har jeg fundet ham!« og hun klappede i Hænderne.</p>

    <p>»Han havde en lille Ransel paa Ryggen!« sagde Kragen.</p>

    <div class="newpage" id="page-282"></div>

    <p>»Nej, det var vist hans Slæde!« sagde Gerda, »for med Slæden gik han bort!«</p>

    <p>»Det kan gerne være!« sagde Kragen, »jeg saa ikke saa nøje til! men det veed jeg af min tamme Kæreste, at da han kom ind ad Slotsporten og saa Livgarden i Sølv og op ad Trappen Lakajerne i Guld, blev han ikke det bitterste forknyt, han nikkede og sagde til dem: »»Det maa være kedeligt at staa paa Trappen, jeg gaar heller indenfor!«« Der skinnede Salene med Lys; Gehejmeraader og Excellencer gik paa bare Fødder og bar Guldfade; man kunde nok blive højtidelig! hans Støvler knirkede saa frygtelig stærkt, men han blev dog ikke bange!«</p>

    <p>»Det er ganske vist Kay!« sagde Gerda, »jeg veed, han havde ny Støvler, jeg har hørt dem knirke i Bedstemoders Stue!«</p>

    <p>»Ja, knirke gjorde de!« sagde Kragen, »og frejdig gik han lige ind for Prinsessen, der sad paa en Perle saa stor som et Rokkehjul; og alle Hofdamerne med deres Piger og Pigers Piger, og alle Kavalererne med deres Tjenere og Tjeneres Tjenere, der holde Dreng, stod opstillede rundt om; og jo nærmere de stod ved Døren, jo stoltere saa de ud. Tjenernes Tjeners Dreng, der altid gaar i Tøfler, er næsten ikke til at se paa, saa stolt staar han i Døren!«</p>

    <p>»Det maa være grueligt!« sagde den lille Gerda. »Og Kay har dog faaet Prinsessen?«</p>

    <p>»Havde jeg ikke været en Krage, saa havde jeg taget hende, og det uagtet jeg er forlovet. Han skal have talt lige saa godt, som jeg taler, naar jeg taler Kragemaal, det har jeg fra min tamme Kæreste. Han var frejdig og nydelig; han var slet ikke kommen for at fri, bare alene kommen for at høre Prinsessens Klogskab, og den fandt han god, og hun fandt ham god igen.«</p>

    <p>»Ja vist! det var Kay!« sagde Gerda, »han var saa klog, han kunde Hovedregning med Brøk! &mdash; Oh, vil du ikke føre mig ind paa Slottet!«</p>

    <p>»Ja, det er let sagt!« sagde Kragen. »Men hvorledes gøre vi det? Jeg skal tale derom med min tamme Kæreste; hun</p>

    <div class="newpage" id="page-283"></div>

    <p>kan vel raade os; thi det maa jeg sige dig, saadan en lille Pige som du faar aldrig Lov at komme ordentlig ind!«</p>

    <p>»Jo, det gør jeg!« sagde Gerda. »Naar Kay hører, jeg er her, kommer han straks ud og henter mig!«</p>

    <p>»Vent mig ved Stænten der!« sagde Kragen, vrikkede med Hovedet og fløj bort.</p>

    <p>Først da det var mørk Aften, kom Kragen igen tilbage: »Rar! rar!« sagde den. »Jeg skal hilse dig fra hende mange Gange! og her er et lille Brød til dig, det tog hun i Køkkenet, der er Brød nok, og du er vist sulten! &mdash; Det er ikke muligt, at du kan komme ind paa Slottet, du har jo bare Fødder; Garden i Sølv og Lakajerne i Guld ville ikke tillade det; men græd ikke, du skal nok komme derop. Min Kæreste veed en lille Bagtrappe, som fører til Sovekamret, og hun veed, hvor hun skal tage Nøglen!«</p>

    <p>Og de gik ind i Haven, i den store Allé, hvor det ene Blad faldt efter det andet, og da paa Slottet Lysene slukkedes, det ene efter det andet, førte Kragen lille Gerda hen til en Bagdør, der stod paa Klem.</p>

    <p>Oh, hvor Gerdas Hjerte bankede af Angest og Længsel! det var, ligesom om hun skulde gøre noget ondt, og hun vilde jo kun have at vide, om det var lille Kay; jo, det maatte være ham; hun tænkte saa levende paa hans kloge Øjne, hans lange Haar; hun kunde ordentlig se, hvorledes han smilede, som da de sad hjemme under Roserne. Han vilde vist blive glad ved at se hende, høre, hvilken lang Vej hun havde gaaet for hans Skyld, og vide, hvor bedrøvet de alle hjemme havde været, da han ikke kom igen. Oh, det var en Frygt og en Glæde.</p>

    <p>Nu vare de paa Trappen; der brændte en lille Lampe paa et Skab; midt paa Gulvet stod den tamme Krage og drejede Hovedet til alle Sider og betragtede Gerda, der nejede, som Bedstemoder havde lært hende.</p>

    <p>»Min forlovede har talt saa smukt om Dem, min lille Frøken,« sagde den tamme Krage. »Deres Vita, som man kalder det, er ogsaa meget rørende! &mdash; Vil De tage Lampen, saa skal jeg gaa foran. Vi gaa her den lige Vej, for der træffe vi ingen!«</p>

    <div class="newpage" id="page-284"></div>

    <p>»Jeg synes, her kommer nogen lige bag efter!« sagde Gerda, og det susede forbi hende; det var ligesom Skygger hen ad Væggen, Heste med flagrende Manker og tynde Ben, Jægerdrenge, Herrer og Damer til Hest.</p>

    <p>»Det er kun Drømmene!« sagde Kragen, »de komme og hente det høje Herskabs Tanker til Jagt, godt er det, saa kan De bedre betragte dem i Sengen. Men lad mig se, kommer De til Ære og Værdighed, at De da viser et taknemmeligt Hjerte!«</p>

    <p>»Det er jo ikke noget at snakke om!« sagde Kragen fra Skoven.</p>

    <p>Nu kom de ind i den første Sal, den var af rosenrødt Atlask med kunstige Blomster op ad Væggen; her susede dem allerede Drømmene forbi, men de foer saa hurtigt, at Gerda ikke fik set det høje Herskab. Den ene Sal blev prægtigere end den anden: jo man kunde nok blive forbløffet, og nu vare de i Sovekamret. Loftet herinde lignede en stor Palme med Blade af Glas, kostbart Glas, og midt paa Gulvet hang i en tyk Stilk af Guld to Senge, der hver saa ud som Lillier: den ene var hvid, i den laa Prinsessen; den anden var rød, og i den var det, at Gerda skulde søge lille Kay; hun bøjede et af de røde Blade til Side, og da saa hun en brun Nakke. &mdash; Oh, det var Kay! &mdash; Hun raabte ganske højt hans Navn, holdt Lampen hen til ham &mdash; Drømmene susede til Hest ind</p>

    <p>i Stuen igen &mdash; han vaagnede, drejede Hovedet, og det</p>

    <p>var ikke den lille Kay.</p>

    <p>Prinsen lignede ham kun paa Nakken, men ung og smuk var han. Og fra den hvide Lillieseng tittede Prinsessen ud og spurgte hvad det var. Da græd den lille Gerda og fortalte hele sin Historie og alt hvad Kragerne havde gjort for hende.</p>

    <p>»Du lille Stakkel!« sagde Prinsen og Prinsessen, og de roste Kragerne og sagde, at de vare slet ikke vrede paa dem, men de skulde dog ikke gøre det oftere. Imidlertid skulde de have en Belønning.</p>

    <p>»Ville I flyve frit?« spurgte Prinsessen, »eller ville I have fast Ansættelse som Hofkrager med alt, hvad der falder af i Køkkenet?«</p>

    <div class="newpage" id="page-285"></div>

    <p>SNEDRONNINGEN.</p>

    <p>285</p>

    <p>Og begge Kragerne nejede og bad om fast Ansættelse; for de tænkte paa deres Alderdom og sagde: »Det var saa godt at have noget fo'r den gamle Mand,« som de kaldte det.</p>

    <p>Og Prinsen stod op af sin Seng og lod Gerda sove i den, og mere kunde han ikke gøre. Hun foldede sine smaa Hænder og tænkte: »Hvor dog Mennesker og Dyr ere gode,« og saa lukkede hun sine Øjne og sov saa velsignet. Alle Drømmene kom igen flyvende ind, og da saa de ud som Guds Engle, og de trak en lille Slæde, og paa den sad Kay og nikkede; men det hele var kun Drømmeri, og derfor var det ogsaa borte igen, saa snart hun vaagnede.</p>

    <p class="illus"><img alt="picture76" src="../Images/picture76.jpg" /></p>

    <p>Næste Dag blev hun klædt op fra Top til Taa i Silke og Fløjl; hun fik Tilbud at blive paa Slottet og have gode Dage, men hun bad alene om at faa en lille Vogn med en Hest for og et Par smaa Støvler, saa vilde hun igen køre ud i den vide Verden og finde Kay.</p>

    <p>Og hun fik baade Støvler og Muffe; hun blev saa nydeligt klædt paa, og da hun vilde af Sted, holdt ved Døren én ny Karet af purt Guld; Prinsens og Prinsessens Vaaben lyste fra den som en Stjerne; Kusk, Tjenere og Forridere, for der var ogsaa Forridere, sad klædte i Guldkroner. Prinsen og Prinsessen hjalp hende selv i Vognen og ønskede hende al Lykke. Skovkragen, der nu var bleven gift, fulgte med de første tre Mil; den sad ved Siden af hende, for den kunde ikke taale</p>

    <div class="newpage" id="page-286"></div>

    <p>SNEDRONNINGEN.</p>

    <p>at køre baglængs; den anden Krage stod i Porten og slog med Vingerne, den fulgte ikke med, thi den led af Hovedpine, siden den havde faaet fast Ansættelse og for meget at spise. Indeni var Kareten foret med Sukkerkringler, og i Sædet vare Frugter og Pebernødder.</p>

    <p>»Far vel! far vel!« raabte Prins og Prinsesse, og lille Gerda græd, og Kragen græd; &mdash; saaledes gik de første Mil; da sagde ogsaa Kragen Farvel, og det var den tungeste Afsked! den fløj op i et Træ og slog med sine sorte Vinger, saa længe den kunde se Vognen, der straalede som det klare Solskin.</p>

    <p>wC</p>

    <p>y\ i</p>

    <p class="illus"><img alt="picture77" src="../Images/picture77.jpg" /></p>

    <p>Femte Historie. Den lille Røver pige.</p>

    <p>De kørte gennem den mørke Skov, men Kareten skinnede som et Blus, det skar Røverne i Øjnene, det kunde de ikke taale.</p>

    <p>»Det er Guld! det er Guld!« raabte de, styrtede frem, tog fat i Hestene, slog de smaa Jockeyer, Kusken og Tjenerne ihjel og trak nu den lille Gerda ud af Vognen.</p>

    <p>»Hun er fed, hun er nydelig, hun er fedet med Nødde-kærne!« sagde den gamle Røverkælling, der havde et langt,</p>

    <div class="newpage" id="page-287"></div>

    <p>stridt Skæg og Øjenbryn, der hang hende ned over Øjnene. »Det er saa godt som et lille Fedelam! naa, hvor hun skal smage!« og saa trak hun sin blanke Kniv ud, og den skinnede, saa at det var grueligt.</p>

    <p>»Av!« sagde Kællingen lige i det samme; hun blev bidt i Øret af sin egen lille Datter, der hang paa hendes Ryg og var saa vild og uvorn, saa det var en Lyst. »Du lede Unge!« sagde Moderen og fik ikke Tid til at slagte Gerda.</p>

    <p>»Hun skal lege med mig!« sagde den lille Røverpige. »Hun skal give mig sin Muffe, sin smukke Kjole, sove hos mig i min Seng!« og saa bed hun igen, saa Røverkællingen sprang i Vejret og drejede sig rundt, og alle Røverne lo og sagde: »Se, hvor hun danser med sin Unge!«</p>

    <p>»Jeg vil ind i Kareten!« sagde den lille Røverpige, og hun maatte og vilde have sin Villie, for hun var saa forkælet og saa stiv. Hun og Gerda sad ind i den, og saa kørte de over Stub og Tjørn dybere ind i Skoven. Den lille Røverpige var saa stor som Gerda, men stærkere, mere bredskuldret og mørk i Huden; Øjnene vare ganske sorte, de saa næsten bedrøvede ud. Hun tog den lille Gerda om Livet og sagde: »De skal ikke slagte dig, saa længe jeg ikke bliver vred paa dig! Du er sagtens en Prinsesse?«</p>

    <p>»Nej,« sagde lille Gerda og fortalte hende alt, hvad hun havde oplevet, og hvor meget hun holdt af lille Kay.</p>

    <p>Røver pigen saa ganske alvorlig paa hende, nikkede lidt med Hovedet og sagde: »De skal ikke slagte dig, selv om jeg endogsaa bliver vred paa dig, saa skal jeg nok selv gøre det!« og saa tørrede hun Gerdas Øjne og puttede begge sine Hænder ind i den smukke Muffe, der var saa blød og saa varm.</p>

    <p>Nu holdt Kareten stille; de vare midt inde i Gaarden af et Røverslot; det var revnet fra øverst til nederst, Ravne og Krager fløj ud af de aabne Huller, og de store Bulbidere, der hver saa ud til at kunne sluge et Menneske, sprang højt i Vejret, men de gøede ikke, for det var forbudt.</p>

    <p>I den store, gamle, sodede Sal brændte midt paa Stengulvet en stor Ild; Røgen trak hen under Loftet og maatte</p>

    <div class="newpage" id="page-288"></div>

    <p>selv se at finde ud; en stor Bryggerkedel kogte med Suppe, og baade Harer og Kaniner vendtes paa Spid.</p>

    <p>»Du skal sove i Nat med mig her hos alle mine Smaa-dyr!« sagde Røverpigen. De fik at spise og drikke og gik saa hen i et Hjørne, hvor der laa Halm og Tæpper. Ovenover sad paa Lægter og Pinde næsten hundrede Duer, der alle syntes at sove, men drejede sig dog lidt, da Smaa-pigerne kom.</p>

    <p>»Det er alle sammen mine,« sagde den lille Røver pige og greb rask fat i en af de nærmeste, holdt den ved Benene og rystede den, saa at den slog med Vingerne. »Kys den!« raabte hun og baskede Gerda med den i Ansigtet. »Der sidde Skovkanaljerne!« blev hun ved og viste bag en Mængde Tremmer, der var slaaet for et Hul i Muren højt oppe. »Det er Skovkanaljer, de to! de flyve straks bort, har man dem ikke rigtig laaset; og her staar min gamle Kæreste Bæ!« og hun trak ved Hornet et Rensdyr, der havde en blank Kobberring om Halsen og var bundet. »Ham maa vi ogsaa have i Klemme, ellers springer han med fra os. Hver evige Aften kildrer jeg ham paa Halsen med min skarpe Kniv, det er han saa bange for!« og den lille Pige trak en lang Kniv ud af en Sprække i Muren og lod den glide over Rensdyrets Hals; det stakkels Dyr slog ud med Benene, og Røverpigen lo og trak saa Gerda med ned i Sengen.</p>

    <p>»Vil du have Kniven med, naar du skal sove?« spurgte Gerda og saa lidt bange til den.</p>

    <p>»Jeg sover altid med Kniv!« sagde den lille Røverpige. »Man veed aldrig, hvad der kan komme. Men fortæl mig nu igen, hvad du fortalte før om lille Kay, og hvorfor du er gaaet ud i den vide Verden.« Og Gerda fortalte forfra, og Skovduerne kurrede deroppe i Buret, de andre Duer sov. Den lille Røverpige lagde sin Arm om Gerdas Hals, holdt Kniven i den anden Haand og sov, saa man kunde høre det; men Gerda kunde slet ikke lukke sine Øjne, hun vidste ikke, om hun skulde leve eller dø. Røverne sad rundt om Ilden, sang og drak, og Røverkællingen slog Kolbøtter. Oh! det var ganske grueligt for den lille Pige at se paa.</p>

    <div class="newpage" id="page-289"></div>

    <p>Da sagde Skovduerne: »Kurre, kurre! vi have set den lille Kay. En hvid Høne bar hans Slæde, han sad i Snedronningens Vogn, der foer lavt hen over Skoven, da vi laa i Rede; hun blæste paa os Unger, og alle døde de uden vi to; kurre! kurre!«</p>

    <p>»Hvad sige I deroppe?« raabte Gerda, »hvor rejste Snedronningen hen? Veed I noget derom?«</p>

    <p>»Hun rejste sagtens til Lapland, for der er altid Sne og Is! spørg bare Rensdyret, som staar bundet i Strikken.«</p>

    <p>»Der er Is og Sne, der er velsignet og godt!« sagde Rensdyret; »der springer man frit om i de store, skinnende Dale! der har Snedronningen sit Sommertelt, men hendes faste Slot er oppe mod Nordpolen, paa den 0, som kaldes Spits-b e r g e n!«</p>

    <p>»O Kay, lille Kay!« sukkede Gerda.</p>

    <p>»Nu skal du ligge stille!« sagde Røverpigen, »ellers faar du Kniven op i Maven!«</p>

    <p>Om Morgenen fortalte Gerda hende alt, hvad Skovduerne havde sagt, og den lille Røver pige saa ganske alvorlig ud, men nikkede med Hovedet og sagde: »Det er det samme! det er det samme. &mdash; Veed du, hvor Lapland er?« spurgte hun Rensdyret.</p>

    <p>»Hvo skulde bedre vide det end jeg,« sagde Dyret, og Øjnene spillede i Hovedet paa det. »Der er jeg født og baaret, der har jeg sprunget paa Snemarken.«</p>

    <p>»Hør!« sagde Rø ver pi gen til Gerda,, »du ser, at alle vore Mandfolk ere borte, men Mutter er her endnu, og hun bliver, men op ad Morgenstunden drikker hun af den store Flaske og tager sig saa en lille Lur ovenpaa; &mdash; saa skal jeg gøre noget for dig!« Nu sprang hun ud af Sengen, foer hen om Halsen paa Moderen, trak hende i Mundskægget og sagde: »Min egen søde Gedebuk, god Morgen!« Og Moderen knipsede hende under Næsen, saa den blev baade rød og blaa, men det var alt sammen af bare Kærlighed.</p>

    <p>Da saa Moderen havde drukket af sin Flaske og lik sig en lille Lur, gik Røverpigen hen til Rensdyret og sagde »Jeg kunde have besynderlig Lyst til endnu at kildre dig</p>

    <p>H. C. Andersen : Eventyr og Historier. 19</p>

    <div class="newpage" id="page-290"></div>

    <p>mange Gange med den skarpe Kniv, for saa er du saa morsom, men det er det samme, jeg vil løsne din Snor og hjælpe dig udenfor, at du kan løbe til Lapland, men du skal tage Benene med dig og bringe mig denne lille Pige til Snedronningens Slot, hvor hendes Legebroder er. Du har nok hørt, hvad hun fortalte, thi hun snakkede højt nok, og du lurer!«</p>

    <p>Rensdyret sprang højt af Glæde. Røverpigen løftede lille Gerda op og havde den Forsigtighed at binde hende fast, ja, endogsaa at give hende en lille Pude at sidde paa. »Det er det samme,« sagde hun, »der har du dine laadne Støvler, for det bliver koldt, men Muffen beholder jeg, den er alt for nydelig! Alligevel skal du ikke fryse. Her har du min Moders store Bælvanter, de naa dig lige op til Albuen; stik i! &mdash; Nu ser du ud paa Hænderne ligesom min ækle Moder!«</p>

    <p>Og Gerda græd af Glæde.</p>

    <p>»Jeg kan ikke lide, at du tviner!« sagde den lille Røverpige. »Nu skal du just se fornøjet ud! og der har du to Brød og en Skinke, saa kan du ikke sulte.« Begge Dele bleve bundne bag paa Rensdyret; den lille Røverpige aabnede Døren, lokkede alle de store Hunde ind, og saa skar hun Strikken over med sin Kniv og sagde til Rensdyret: »Løb saa! men pas vel paa den lille Pige!«</p>

    <p>Og Gerda strakte Hænderne med de store Bælvanter ud mod Røverpigen og sagde Farvel, og saa fløj Rensdyret af Sted over Buske og Stubbe, gennem den store Skov, over Moser og Stepper, alt hvad det kunde. Ulvene hylede, og Ravnene skreg. »Fut! fut!« sagde det paa Himlen. Det var, ligesom om den nyste rødt.</p>

    <p>»Det er mine gamle Nordlys!« sagde Rensdyret, »se, hvor de lyse!« og saa løb det endnu mere af Sted, Nat og Dag; Brødene bleve spiste, Skinken med, og saa vare de i Lapland.</p>

    <div class="newpage" id="page-291"></div>

    <p>SNEDRONNINGEN.</p>

    <p>291</p>

    <p class="illus"><img alt="picture78" src="../Images/picture78.jpg" /></p>

    <p>Sjette Historie. Lappekonen og Finnekonen.</p>

    <p>De holdt stille ved et lille Hus; det var saa ynkeligt; Taget gik ned til Jorden, og Døren var saa lav, at Familien maatte krybe paa Maven, naar den vilde ud eller ind. Her var ingen hjemme uden en gammel Lappekone, der stod og stegte Fisk ved en Tranlampe; og Rensdyret fortalte hele Gerdas Historie, men først sin egen, for det syntes, at den var meget vigtigere, og Gerda var saa forkommen af Kulde, at hun ikke kunde tale.</p>

    <p>»Ak, I arme Stakler!« sagde Lappekonen, »da have 1 langt endnu at løbe! I maa af Sted over hundrede Mil ind i Finmarken, for der ligger Snedronningen paa Landet og brænder Blaalys hver evige Aften. Jeg skal skrive et Par Ord paa en tør Klipfisk, Papir har jeg ikke, den skal jeg give eder med til Finnekonen deroppe, hun kan give eder bedre Besked end jeg!«</p>

    <p>Og da nu Gerda var bleven varmet og havde faaet at spise og drikke, skrev Lappekonen et Par Ord paa en tør Klipfisk, bad Gerda passe vel paa den, bandt hende igen fast paa Rensdyret, og det sprang af Sted. »Fut! fut!« sagde det oppe i Luften, hele Natten brændte de dejligste blaa Nordlys; &mdash; og saa kom de til Finmarken og bankede paa Finnekonens Skorsten, for hun havde ikke engang Dør.</p>

    <p>Der var en Hede derinde, saa Finnekonen selv gik næsten</p>

    <div class="newpage" id="page-292"></div>

    <p>ganske nøgen; lille var hun og ganske grumset; hun løsnede straks Klæderne paa lille Gerda, tog Bælvanterne og Støvlerne af, for ellers havde hun faaet det for hedt, lagde Rensdyret et Stykke Is paa Hovedet og læste saa, hvad der stod skrevet paa Klipfisken; hun læste det tre Gange, og saa kunde hun det udenad og puttede Fisken i Madgryden, for den kunde jo godt spises, og hun spildte aldrig noget.</p>

    <p>Nu fortalte Rensdyret først sin Historie, saa den lille Gerdas, og Finnekonen plirede med de kloge Øjne, men sagde ikke noget.</p>

    <p>»Du er saa klog,« sagde Rensdyret; »jeg veed, du kan binde alle Verdens Vinde i en Sytraad; naar Skipperen løser den ene Knude, faar han god Vind, løser han den anden, da blæser det skarpt, og løser han den tredie og fjerde, da stormer det, saa Skovene falde om. Vil du ikke give den lille Pige en Drik, saa hun kan faa tolv Mands Styrke og overvinde Snedronningen.«</p>

    <p>»Tolv Mands Styrke,« sagde Finnekonen; »jo, det vil godt forslaa!« og saa gik hun hen til en Hylde, tog et stort, sammenrullet Skind frem, og det rullede hun op; der var skrevet underlige Bogstaver derpaa, og Finnekonen læste, saa Vandet haglede ned ad hendes Pande.</p>

    <p>Men Rensdyret bad igen saa meget for den lille Gerda, og Gerda saa med saa bedende Øjne, fulde af Taarer, paa Finnekonen, at denne begyndte igen at plire med sine og trak Rensdyret hen i en Krog, hvor hun hviskede til det, medens det fik frisk Is paa Hovedet:</p>

    <p>»Den lille Kay er rigtignok hos Snedronningen og finder der alt efter sin Lyst og Tanke og tror, det er den bedste Del af Verden, men det kommer af, at han har faaet en Glassplint i Hjertet og et lille Glaskorn i Øjet; de maa først ud, ellers bliver han aldrig til Menneske, og Snedronningen vil beholde Magten over ham!«</p>

    <p>»Men kan du ikke give den lille Gerda noget ind, saa hun kan faa Magt over det hele?«</p>

    <p>»Jeg kan ikke give hende større Magt, end hun allerede har! ser du ikke, hvor stor den er? Ser du ikke, hvor Men-</p>

    <div class="newpage" id="page-293"></div>

    <p>nesker og Dyr maa tjene hende, hvorledes hun paa bare Ben er kommen saa vel frem i Verden. Hun maa ikke af os vide sin Magt, den sidder i hendes Hjerte, den sidder i, hun er et sødt, uskyldigt Barn. Kan hun ikke selv komme ind til Snedronningen og faa Glasset ud af den lille Kay, saa kunne vi ikke hjælpe! To Mil herfra begynder Snedronningens Have, derhen kan du bære den lille Pige; sæt hende af ved den store Busk, der staar med røde Bær i Sneen, hold ikke lang Faddersladder og skynd dig her tilbage!« Og saa løftede Finnekonen den lille Gerda op paa Rensdyret, der løb alt, hvad det kunde.</p>

    <p>»Oh, jeg fik ikke mine Støvler! jeg fik ikke mine Bæl-vanter!« raabte den lille Gerda; det mærkede hun i den sviende Kulde; men Rensdyret turde ikke standse, det løb, til det kom til den store Busk med de røde Bær; der satte det Gerda af, kyssede hende paa Munden, og der løb store, blanke Taarer ned over Dyrets Kinder, og saa løb det, alt hvad det kunde, igen tilbage. Der stod den stakkels Gerda, uden Sko, uden Handsker, midt i det frygtelige iskolde Finmarken.</p>

    <p>Hun løb fremad, saa stærkt hun kunde; da kom der et helt Regiment Snefnug; men de faldt ikke ned fra Himlen, den var ganske klar og skinnede af Nordlys; Snefnuggene løb lige hen ad Jorden, og jo nærmere de kom, des større bleve de; Gerda huskede nok, hvor store og kunstige de havde set ud, den Gang hun saa Snefnuggene gennem Brændglasset, men her vare de rigtignok anderledes store og frygtelige, de vare levende, de vare Snedronningens Forposter; de havde de underligste Skikkelser; nogle saa ud som fæle, store Pindsvin, andre som hele Knuder af Slanger, der stak Hovederne frem, og andre som smaa, tykke Bjørne, paa hvem Haarene struttede, alle skinnende hvide, alle vare de levende Snefnug.</p>

    <p>Da bad den lille Gerda sit Fadervor, og Kulden var saa stærk, at hun kunde se sin egen Aande; som en hel Røg stod den hende ud af Munden; Aanden blev tættere og tættere, og den formede sig til smaa, klare Engle, der vokste mer og mere, naar de rørte ved Jorden; og alle havde de Hjælm paa</p>

    <div class="newpage" id="page-294"></div>

    <p>SNEDRONNINGEN.</p>

    <p>Hovedet og Spyd og Skjold i Hænderne; de bleve flere og flere, og da Gerda havde endt sit Fadervor, var der en hel Legion om hende; de huggede med deres Spyd paa de gruelige Snefnug, saa de sprang i hundrede Stykker, og den lille Gerda gik ganske sikker og frejdig frem. Englene klappede hende paa Fødderne og paa Hænderne, og saa følte hun mindre, hvor koldt det var, og gik rask frem mod Snedronningens Slot.</p>

    <p>Men nu skulle vi først se, hvorledes Kay har det. Han tænkte rigtignok ikke paa lille Gerda, og allermindst at hun stod uden for Slottet.</p>

    <p class="illus"><img alt="picture79" src="../Images/picture79.jpg" /></p>

    <p>Syvende Historie. Hvad der skete i Snedronningens Slot, og hvad der</p>

    <p>siden skete.</p>

    <p>Slottets Vægge vare af den fygende Sne, og Vinduer og Døre af de skærende Vinde; der var over hundrede Sale, alt ligesom Sneen fygede; den største strakte sig mange Mil, alle belyste af de stærke Nordlys, og de vare saa store, saa tomme, saa isnende kolde og saa skinnende. Aldrig kom her Lystighed, ikke engang saa meget som et lille Bjørnebal, hvor Stormen</p>

    <div class="newpage" id="page-295"></div>

    <p>kunde blæse op, og Isbjørnene gaa paa Bagbenene og have fine Manerer; aldrig et lille Spilleselskab med Munddask og slaa paa Labben; aldrig en lille Smule Kaffekommers af de hvide Rævefrøkener; tomt, stort og koldt var det i Snedronningens Sale. Nordlysene blussede saa nøjagtig, at man kunde tælle til, naar de vare paa det højeste, og naar de vare paa det laveste. Midt derinde i den tomme, uendelige Snesal var der en frossen Sø; den var revnet i tusinde Stykker, men hvert Stykke var saa akkurat ligt det andet, at det var et helt Kunststykke; og midt paa den sad Snedronningen, naar hun var hjemme, og saa sagde hun, at hun sad i Forstandens Spejl, og at det var det eneste og bedste i denne Verden.</p>

    <p>Lille Kay var ganske blaa af Kulde, ja næsten sort, men han mærkede det dog ikke, for hun havde jo kysset Kuldegyset af ham, og hans Hjerte var saa godt som en Isklump. Han gik og slæbte paa nogle skarpe, flade Isstykker, som han lagde paa alle mulige Maader, for han vilde have noget ud deraf, det var, ligesom naar vi andre have smaa Træplader og lægge disse i Figurer, der kaldes det kinesiske Spil. Kay gik ogsaa og lagde Figurer, de allerkunstigste, det var Forstands-I s-spillet; for hans Øjne vare Figurerne ganske udmærkede og af den allerhøjeste Vigtighed; det gjorde det Glaskorn, der sad ham i Øjet! han lagde hele Figurer, der vare et skrevet Ord, men aldrig kunde han finde paa at lægge det Ord, som han just vilde, det Ord: Evigheden, og Snedronningen havde sagt: »Kan du udfinde mig den Figur, saa skal du være din egen Herre, og jeg forærer dig hele Verden og et Par ny Skøjter.« Men han kunde ikke.</p>

    <p>»Nu suser jeg bort til de varme Lande!« sagde Snedronningen, »jeg vil hen og kigge ned i de sorte Gryder!« &mdash; Det var de ildsprudende Bjerge, Ætna og Vesuv, som man kalder dem. &mdash; »Jeg skal hvidte dem lidt! det hører til; det gør godt oven paa Citroner og Vindruer!« og saa fløj Snedronningen, og Kay sad ganske ene i den mange Mil store, tomme Issal og saa paa Isstykkerne og tænkte og tænkte, saa det knagede i ham; ganske stiv og stille sad han, man skulde tro, han var frossen ihjel.</p>

    <div class="newpage" id="page-296"></div>

    <p>Da var det, at den lille Gerda traadte ind i Slottet, gennem den store Port, der var skærende Vinde; men hun læste en Aftenbøn, og da lagde Vindene sig, som de vilde sove, og hun traadte ind i de store, tomme, kolde Sale &mdash; da saa hun Kay, hun kendte ham, hun fløj ham om Halsen, holdt ham saa fast og raabte: »Kay! søde, lille Kay! saa har jeg da fundet dig!«</p>

    <p>Men han sad ganske stille, stiv og kold; &mdash; da græd den lille Gerda hede Taarer, de faldt paa hans Bryst, de trængte ind i hans Hjerte, de optøede Isklumpen og fortærede den lille Spejlstump derinde; han saa paa hende, og hun sang Psalmen:</p>

    <p>»Roserne vokse i Dale,</p>

    <p>der -faa vi Barn Jesus i Tale!«</p>

    <p>Da brast Kay i Graad; han græd, saa Spejlkornet trillede ud af Øjnene, han kendte hende og jublede: »Gerda! søde, lille Gerda! &mdash; hvor har du dog været saa længe? Og hvor har jeg været?« Og han saa rundt om sig. »Hvor her er koldt! hvor her er tomt og stort!« og han holdt sig fast til Gerda, og hun lo og græd af Glæde; det var saa velsignet, at selv Isstykkerne dansede af Glæde rundt om, og da de vare trætte og lagde sig, laa de netop i de Bogstaver, som Snedronningen havde sagt, at han skulde udfinde, saa var han sin egen Herre, og hun vilde give ham hele Verden og et Par ny Skøjter.</p>

    <p>Og Gerda kyssede hans Kinder, og de bleve blomstrende; hun kyssede hans Øjne, og de lyste som hendes; hun kyssede hans Hænder og Fødder, og han var sund og rask. Snedronningen maatte gerne komme hjem, hans Fribrev stod skrevet der med skinnende Isstykker.</p>

    <p>Og de tog hinanden i Hænderne og vandrede ud af det store Slot; de talte om Bedstemoder og om Roserne oppe paa Taget; og hvor de gik, laa Vindene ganske stille, og Solen brød frem; og da de naaede Busken med de røde Bær, stod Rensdyret der og ventede; det havde en anden ung Ren med, hvis Yver var fuldt, og den gav de smaa sin varme Mælk og kyssede dem paa Munden. Saa bar de Kay og Gerda først</p>

    <div class="newpage" id="page-297"></div>

    <p>til Finnekonen, hvor de varmede sig op i den hede Stue og fik Besked om Hjemrejsen, saa til Lappekonen, der havde syet dem ny Klæder og gjort sin Slæde i Stand.</p>

    <p>Og Rensdyret og den unge Ren sprang ved Siden og fulgte med lige til Landets Grænse; der tittede det første grønne frem,, der tog de Afsked med Rensdyret og med Lappekonen. »Far vel!« sagde de alle sammen. Og de første smaa Fugle begyndte at kvidre, Skoven havde grønne Knopper, og ud fra den kom ridende paa en prægtig Hest, som Gerda kendte (den havde været spændt for Guldkareten), en ung Pige med en skinnende rød Hue paa Hovedet og Pistoler foran sig; det var den lille Rø ver pige, som var ked af at være hjemme og vilde nu først Nord paa og siden ad en anden Kant, dersom hun ikke blev fornøjet. Hun kendte straks Gerda, og Gerda kendte hende, det var en Glæde.</p>

    <p>»Du er en rar Fyr til at traske om!« sagde hun til lille Kay; »jeg gad vide, om du fortjener, man løber til Verdens Ende for din Skyld!«</p>

    <p>Men Gerda klappede hende paa Kinden og spurgte om Prins og Prinsesse.</p>

    <p>»De ere rejste til fremmede Lande!« sagde Rø ver pig en.</p>

    <p>»Men Kragen?« spurgte den lille Gerda.</p>

    <p>»Ja, Kragen er død!« svarede hun. »Den tamme Kæreste er bleven Enke og gaar med en Stump sort Uldgarn om Benet; hun klager sig ynkeligt, og Vrøvl er det hele! &mdash; Men fortæl mig nu, hvorledes det er gaaet dig, og hvorledes du fik fat paa ham!«</p>

    <p>Og Gerda og Kay fortalte begge to.</p>

    <p>»Og Snip-snap-snurre-basselurre!« sagde Røver pigen, tog dem begge to i Hænderne og lovede, at hvis hun engang kom igennem deres By, saa vilde hun komme op og besøge dem, og saa red hun ud i den vide Verden, men Kay og Gerda gik Haand i Haand, og som de gik, var det et dejligt Foraar med Blomster og Grønt; Kirkeklokkerne ringede, og de kendte de høje Taarne, den store By, det var i den, de boede, og de gik ind i den og hen til Bedstemoders Dør, op ad Trappen, ind i Stuen, hvor alt stod paa samme Sted som før,</p>

    <div class="newpage" id="page-298"></div>

    <p>SNEDRONNINGEN.</p>

    <p>og Uret sagde: dik! dik! og Viseren drejede; men idet de gik igennem Døren, mærkede de, at de vare blevne voksne Mennesker. Roserne fra Tagrenden blomstrede ind ad de aabne Vinduer, og der stod de smaa Børnestole, og Kay og Gerda satte sig hver paa sin og holdt hinanden i Hænderne; de havde glemt som en tung Drøm den kolde, tomme Herlighed hos Snedronningen. Bedstemoder sad i Guds klare Solskin og læste højt af Bibelen: »Uden at I blive som Børn, komme I ikke i Guds Rige!«</p>

    <p>Og Kay og Gerda saa hinanden ind i Øjet, og de forstod paa een Gang den gamle Psalme:</p>

    <p>»Roserne vokse i Dale,</p>

    <p>der faa vi Barn Jesus i Tale!«</p>

    <p>Der sad de begge to, voksne og dog Børn, Børn i Hjertet, og det var Sommer, den varme, velsignede Sommer.</p>

    <p class="illus"><img alt="picture80" src="../Images/picture80.jpg" /></p>

    <div class="newpage" id="page-299"></div>

    <p>(fik "•u/t</p>

    <p class="illus"><img alt="picture81" src="../Images/picture81.jpg" /></p>

    <p>tfi&lt;få?/ ri.</p>

    <p>Hyldemor.</p>

    <p>Der var engang en lille Dreng, der var forkølet; han havde gaaet og faaet vaade Fødder, ingen kunde begribe, hvor han havde faaet dem fra, thi det var ganske tørt Vejr. Nu klædte hans Moder ham af, bragte ham i Seng og lod Temaskinen komme ind for at lave ham en god Kop Hyldete, for det varmer! I det samme kom ind ad Døren den gamle morsomme Mand, som boede øverst oppe i Huset og levede saa alene, for han havde hverken Kone eller Børn, men holdt saa meget af alle Børn og vidste at fortælle saa mange Eventyr og Historier, saa det var en Lyst.</p>

    <p>»Nu drikker du din Te!« sagde Moderen, »maaske faar du saa et Eventyr.«</p>

    <p>»Ja, naar man bare kunde noget nyt!« sagde den gamle Mand og nikkede saa mildt. »Men hvor har den lille faaet de vaade Fødder?« spurgte han.</p>

    <p>»Ja, hvor har han det!« sagde Moderen, »det kan der ingen begribe.«</p>

    <p>»Faar jeg et Eventyr?« spurgte Drengen.</p>

    <div class="newpage" id="page-300"></div>

    <p>»Ja, kan du sige mig temmelig nøjagtigt, for det maa jeg først vide, hvor dyb er Rendestenen omme i den lille Gade, hvor du gaar i Skole?«</p>

    <p>»Akkurat til midt paa Skafterne,« sagde Drengen, »men saa maa jeg gaa i det dybe Hul!«</p>

    <p>»Se, derfra har vi de vaade Fødder,« sagde den gamle. »Nu skulde jeg rigtignok fortælle et Eventyr, men jeg kan ingen flere!«</p>

    <p>»De kan lave eet lige straks,« sagde den lille Dreng. »Moder siger, at alt hvad De ser paa, kan blive et Eventyr, og alt hvad De rører ved, kan De faa en Historie af!«</p>

    <p>»Ja, men de Eventyr og Historier due ikke; nej, de rigtige, de komme af sig selv, de banke mig paa Panden og sige: her er jeg!«</p>

    <p>»Banker det ikke snart?« spurgte den lille Dreng, og Moderen lo, kom Hyldete paa Potten og skænkede kogende Vand over.</p>

    <p>»Fortæl! fortæl!«</p>

    <p>»Ja, naar der vilde komme et Eventyr af sig selv, men saadant et er fornemt, det kommer kun, naar det selv har Lyst &mdash;! stop!« sagde han lige med eet. »Der har vi det! pas paa, nu er der et paa Tepotten!«</p>

    <p>Og den lille Dreng saa hen til Tepotten, Laaget hævede sig mer og mer, og Hyldeblomsterne kom frem saa friske og hvide, de skød store, lange Grene, selv ud af Tuden bredte de sig til alle Sider og bleve større og større, det var den dejligste Hyldebusk, et helt Træ, det ragede ind i Sengen og skød Gardinerne til Side; nej, hvor det blomstrede og duftede! og midt i Træet sad en gammel, venlig Kone med en underlig Kjole paa, den var ganske grøn, ligesom Hyldetræets Blade, og besat med store, hvide Hyldeblomster, man kunde ikke straks se, om det var Tøj eller levende Grønt og Blomster.</p>

    <p>»Hvad hedder den Kone?« spurgte den lille Dreng.</p>

    <p>»Ja, disse Romere og Grækere,« sagde den gamle Mand, »de kaldte hende en Dryade, men det forstaa vi ikke; ude i Nyboder have de et bedre Navn til hende, der kaldes hun »Hyld em or«, og det er nu hende, du skal passe paa; hør bare efter, og se paa det dejlige Hyldetræ!</p>

    <div class="newpage" id="page-301"></div>

    <p>Netop saadant et stort, blomstrende Træ staar der ude i Nyboder! det voksede henne i Krogen i en lille, fattig Gaard; under dette Træ sad en Eftermiddag, i det dejligste Solskin, to gamle Folk; det var en gammel, gammel Sømand og hans gamle, gamle Kone; de vare Oldeforældre og skulde snart holde deres Guldbryllup, men de kunde ikke rigtig huske Datoen, og Hyldemor sad i Træet og saa saa fornøjet ud, ligesom her. »Jeg veed nok, naar det er Guldbryllup!« sagde hun, men de hørte det ikke, de talte om de gamle Dage.</p>

    <p>»Ja, kan du huske,« sagde den gamle Sømand, »den Gang vi vare ganske smaa Unger og løb og legede; det var netop i den samme Gaard, hvor vi nu sidde, og vi stak Pinde i Jorden og gjorde en Have.«</p>

    <p>»Ja,« sagde den gamle Kone, »det husker jeg godt! og vi vandede Pindene, og en af dem var en Hyldepind, den satte Rod, skød grønne Skud og er nu bleven til det store Træ, vi gamle Mennesker sidde under.«</p>

    <p>»Ja vist!« sagde han, »og derhenne i Krogen stod en Vandballe; der flød mit Fartøj, jeg havde selv skaaret det; hvor det kunde sejle! men jeg kom rigtignok snart anderledes ud at sejle!«</p>

    <p>»Ja, men først gik vi i Skole og lærte noget!« sagde hun, »og saa ble ve vi konfirmerede; vi græd begge to; men om Eftermiddagen gik vi Haand i Haand op paa »Rundetaarn« og saa ud i Verden over Kjøbenhavn og Vandet; saa gik vi paa Frederiksberg, hvor Kongen og Dronningen i deres prægtige Baade sejlede om i Kanalerne.«</p>

    <p>»Men jeg kom rigtignok anderledes til at sejle, og det i mange Aar, langt bort paa de store Rejser!«</p>

    <p>»Ja, jeg græd tit for dig!« sagde hun, »jeg troede, du var død og borte og skulde ligge og pjanke dernede i det dybe Vand! Mangen Nat stod jeg op og saa, om Fløjen drejede sig; ja, den drejede sig nok, men du kom ikke! jeg husker saa tydelig, hvorledes det skyllede ned en Dag, Skraldemanden kom udenfor, hvor jeg tjente, jeg kom ned med Fjerdingen og blev staaende ved Døren; hvor det var et fælt Vejr; og ligesom jeg stod der, var Postbudet ved Siden af mig og gav mig et Brev;</p>

    <div class="newpage" id="page-302"></div>

    <p>det var fra dig; ja, hvor det havde rejst om! jeg foer lige i det og læste; jeg lo, og jeg græd; jeg var saa glad! der stod, at du var i de varme Lande, hvor Kaffebønnerne gro! hvor det maa være et velsignet Land! Du fortalte saa meget, og jeg saa det alt sammen, medens Regnen skyllede ned, og jeg stod med Fjerdingen. I det samme var der en, som tog mig om Livet &mdash; &mdash;«</p>

    <p>»&mdash; Ja, men du gav ham et godt Slag paa Øret, saa det klaskede efter.«</p>

    <p>»Jeg vidste jo ikke, at det var dig! Du var kommen lige saa tidligt som dit Brev; og du var saa køn, &mdash; det er du da endnu, &mdash; du havde et langt, gult Silkelommetørklæde i Lommen og en blank Hat paa; du var saa fin. Gud, hvor det dog var et Vejr, og hvor Gaden saa ud!«</p>

    <p>»Saa bleve vi gifte!« sagde han, »husker du? og saa da vi fik den første lille Dreng og saa Marie og Niels og Peter og Hans Christian!«</p>

    <p>»Ja, og hvor de alle sammen ere voksede op og blevne skikkelige Mennesker, hvem alle holde af!«</p>

    <p>»Og deres Børn igen, de have faaet smaa!« sagde den gamle Matros; »ja, det er Børnebørnsbørn, der er Krummer i! &mdash; det var jo dog, synes mig, paa denne Tid af Aaret, vi holdt Bryllup &mdash;!«</p>

    <p>»Ja, just i Dag er det Guldbryllupsdagen!« sagde Hyldemor og stak Hovedet lige ind imellem de to gamle, og de troede, at det var Nabokonen, der nikkede; de saa paa hinanden og holdt hinanden i Hænderne; lidt efter kom Børn og Børnebørn; de vidste godt, at det var Guldbryllupsdagen, de havde allerede i Morges gratuleret, men det var glemt af de gamle, medens de huskede saa godt alt, hvad der var sket for mange Aar tilbage; og Hyldetræet duftede saa stærkt, og Solen, som var ved at gaa ned, skinnede de to gamle lige ind i Ansigtet; de saa begge to saa rødmussede ud, og det mindste af Børnebørnene dansede rundt om dem og raabte nok saa lyksalig, at i Aften skulde der være rigtig Stads, de skulde have varme Kartofler; og Hyldemor nikkede i Træet og raabte Hurra med alle de andre.« &mdash;</p>

    <div class="newpage" id="page-303"></div>

    <p>&mdash; »Men det var jo intet Eventyr!« sagde den lille Dreng, som hørte det fortælle.</p>

    <p>»Ja, det maa du forstaa!« sagde han, som fortalte, »men lad os spørge Hyld em or!«</p>

    <p>»Det var intet Eventyr!« sagde Hyldemor, »men nu kommer det! Ud af det virkelige vokser just det forunderligste Eventyr; ellers kunde jo min dejlige Hyldebusk ikke være sprungen ud af Tepotten;« og saa tog hun den lille Dreng ud af Sengen, lagde ham ved sit Bryst, og Hyldegrenene, fulde af Blomster, slog sammen omkring dem, de sad som i det tætteste Lysthus, og det fløj med dem gennem Luften, det var saa mageløst dejligt. Hyldemor var med eet bleven en lille, nydelig Pige, men Kjolen var endnu af samme grønne, hvid-blomstrede Tøj, som Hyldemor havde baaret; paa Brystet havde hun en virkelig Hyldeblomst, om sit gule, krøllede Haar en hel Krans af Hyldeblomster; hendes Øjne vare saa store, saa blaa, oh, hun var saa velsignet at se paa! Hun og Drengen kyssedes, og saa vare de i lige Alder og af lige Lyst.</p>

    <p>De gik Haand i Haand ud af Løvhytten og stod nu i Hjemmets smukke Blomsterhave; ved den friske Græsplet var Faderens Stok tøjret til en Pind; for de smaa var der Liv i Stokken; saa snart de satte sig skrævs over den, forvandlede sig den blanke Knap til et prægtigt, vrinskende Hoved, den lange, sorte Manke flagrede, fire slanke, stærke Ben skød ud; Dyret var stærkt og væligt; i Galop foer de rundt om Græspletten: hussa! &mdash; »Nu ride vi mange Mile bort!« sagde Drengen; »vi ride til Herregaarden, hvor vi vare i Fjor!« og de red og red Græspletten rundt; og altid raabte den lille Pige, der, som vi vide, var ingen anden end Hyldemor: »Nu ere vi paa Landet! ser du Bondens Hus med den store Bagerovn, der synes et kæmpestort Æg i Muren ud mod Vejen; Hyldetræet hælder sine Grene hen over den, og Hanen gaar og skraber for Hønsene, se, hvor den bryster sig! &mdash; nu ere vi ved Kirken! den ligger højt paa Bakken mellem de store Egetræer, hvoraf det ene er halvt gaaet ud! &mdash; nu ere vi ved Smedien, hvor Ilden brænder, og de halvnøgne Mænd slaa med Hammeren, saa Gnisterne flyve vidt omkring. Af Sted, af Sted</p>

    <div class="newpage" id="page-304"></div>

    <p>til den prægtige Herregaard!« og alt, hvad den lille Pige, der sad bag paa Stokken, sagde, det fløj ogsaa forbi; Drengen saa det, og dog kom de kun Græspletten rundt. Saa legede de i Sidegangen og ridsede i Jorden en lille Have, og hun tog Hyldeblomsten af sit Haar, plantede den, og den vokste, akkurat ligesom det var sket for de gamle Folk i Nyboder, den Gang de vare smaa, og som der tidligere er fortalt om. De gik Haand i Haand, ligesom de gamle Folk havde gjort det som Børn, men ikke op paa det runde Taarn, eller til Frederiksberghave, nej, den lille Pige tog Drengen om Livet, og saa fløj de vidt omkring i hele Danmark, og det var Vaar, og det blev Sommer, og det var Høst, og det blev Vinter, og tusinde Billeder afspejlede sig i Drengens Øjne og Hjerte, og altid sang den lille Pige for ham: »Det vil du aldrig glemme!« og paa den hele Flugt duftede Hyldetræet saa sødt og saa dejligt; han mærkede vel Roserne og de friske Bøge, men Hyldetræet duftede endnu mere forunderligt, thi dets Blomster hang ved den lille Piges Hjerte, og til det hældede han i Flugten tit sit Hoved.</p>

    <p>»Her er dejligt i Vaar en!« sagde den lille Pige, og de stod i den nys udsprungne Bøgeskov, hvor den grønne Bukkar duftede for deres Fødder, og de blegrøde Anemoner saa saa dejlige ud i det grønne. »Oh, var det altid Vaar i den duftende danske Bøgeskov!«</p>

    <p>»Her er dejligt i Sommeren!« sagde hun, og de toer forbi gamle Herregaarde fra Riddertiden, hvor de røde Mure og takkede Gavle spejlede sig i Kanalerne, hvor Svanerne svømmede og kiggede op i de gamle, kølige Alleer. Paa Marken bølgede Kornet, ligesom det var en Sø, Grøfterne stod med røde og gule Blomster, Gærderne med vild Humle og blomstrende Konvolvuli; og om Aftenen steg Maanen op, rund og stor, Høstakkene paa Engene duftede saa sødt. »Det glemmes aldrig!«</p>

    <p>»Her er dejligt i Efteraaret!« sagde den lille Pige, og Luften blev dobbelt saa høj og blaa, Skoven fik de dejligste Farver af rødt, gult og grønt, Jagthundene foer af Sted, hele Skarer Fuglevildt fløj skrigende hen over Kæmpehøjen, hvor</p>

    <div class="newpage" id="page-305"></div>

    <p>Brombærranken hang om de gamle Stene; Havet var sort-blaat med hvide Sejlere, og i Loen sad gamle Koner, Piger og Børn og pillede Humle i et stort Kar; de unge sang Viser, men de gamle fortalte Eventyr om Nisser og Trolde. »Bedre kunde der ikke være!«</p>

    <p>»Her er dejligt i Vinteren!« sagde den lille Pige, og alle Træer stod med Rimfrost, de saa ud som hvide Koraller, Sneen knirkede under Fødderne, som om man altid havde ny Støvler paa, og fra Himlen faldt det ene Stjerneskud efter det andet. I Stuen tændtes Juletræet, der var Foræringer og godt Humør; paa Landet klang Fiolen i Bondens Stue, Æbleskiver fløj i Grams; selv det fattigste Barn sagde: »Det er dog dejligt om Vinteren!«</p>

    <p>Ja, det var dejligt! og den lille Pige viste alting til Drengen, og altid duftede Hyldetræet, og altid vajede det røde Flag med det hvide Kors, Flaget, hvorunder den gamle Sømand i Nyboder havde sejlet! &mdash; og Drengen blev Knøs, og han skulde ud i den vide Verden, langvejs bort til de varme Lande, hvor Kaffen gror; men i Afskeden tog den lille Pige en Hyldeblomst af sit Bryst, gav ham den at gemme, og den blev lagt i Psalmebogen, og altid i fremmed Land, naar han aabnede Bogen, var det just paa det Sted, hvor Erindrings-blomsten laa, og jo mere han saa paa den, des friskere blev den; han ligesom følte en Duft fra de danske Skove, og tydeligt saa han mellem Blomsterbladene den lille Pige titte frem med sine klare blaa Øjne, og hun hviskede da: »Her er dejligt i Vaar, i Sommer, i Høst og Vinter!« og hundrede Billeder gled gennem hans Tanker.</p>

    <p>Saaledes gik mange Aar, og han var nu en gammel Mand og sad med sin gamle Kone under et blomstrende Træ; de holdt hinanden i Hænderne, ligesom Oldefader og Oldemoder gjorde det ude i Nyboder, og de talte, ligesom de, om de gamle Dage og om Guldbrylluppet; den lille Pige med de blaa Øjne og med Hyldeblomsterne i Haaret sad oppe i Træet, nikkede til dem begge to og sagde: »I Dag er det Guldbryllupsdag!« og saa tog hun to Blomster af sin Krans, kyssede paa dem, og de skinnede først som Sølv, saa som</p>

    <p>H. C. Andersen: Eventyr og Historier. 20</p>

    <div class="newpage" id="page-306"></div>

    <p>Guld, og da hun lagde dem paa de gamle Folks Hoveder, blev hver Blomst lil en Guldkrone; der sad de begge to som en Konge og en Dronning, under del duftende Træ, der ganske og aldeles saa ud som et Hyldetræ, og han fortalte sin gamle Kone Historien om Hyldemor, saaledes som den var fortalt ham, da han var en lille Dreng, og de syntes begge to, at der var saa meget i den, som lignede deres egen, og det, der lignede, det syntes de bedst om.</p>

    <p>»Ja, saaledes er det!« sagde den lille Pige i Træet, »nogle kalde mig Hyldemor, andre kalde mig Dryade, men egentlig hedder jeg Erindring; det er mig, der sidder i Træet, som</p>

    <p class="illus"><img alt="picture82" src="../Images/picture82.jpg" /></p>

    <p>vokser og vokser, jeg kan huske, jeg kan fortælle! Lad mig se, om du har din Blomst endnu!«</p>

    <p>Og den gamle Mand aabnede sin Psalmebog, der laa Hyldeblomsten, saa frisk, som den nylig var lagt deri, og Erindringen nikkede, og de to gamle med Guldkrone paa sad i den røde Aftensol; de lukkede Øjnene, og &mdash; og &mdash;, ja saa var Eventyret ude!«</p>

    <p>Den lille Dreng laa i sin Seng, han vidste ikke, om han havde drømt, eller om han havde hørt det fortælle; Tepotten stod paa Bordet, men der vokste intet Hyldetræ ud af den, og den gamle Mand, som havde fortalt, var lige ved at gaa ud af Døren, og det gjorde han.</p>

    <div class="newpage" id="page-307"></div>

    <p>»Hvor det var dejligt!« sagde den lille Dreng. »Moder, jeg har været i de varme Lande!«</p>

    <p>»Ja, det tror jeg nok!« sagde Moderen, »naar man faar lo svingende Kopper Hyldele til Livs, saa kommer man nok til de varme Lande!« &mdash; og hun dækkede godt til om ham, at han ikke skulde forkøle sig. »Du har nok sovet, medens jeg sad og skændtes med ham, om det var en Historie eller et Eventyr!«</p>

    <p>»Og hvor er Hyldemor?« spurgte Drengen.</p>

    <p>»Hun er paa Tepotten!« sagde Moderen, »og der kan hun blive!«</p>

    <p>20*</p>

    <div class="newpage" id="page-308"></div>

    <p class="illus"><img alt="picture83" src="../Images/picture83.jpg" /></p>

    <p>Stoppenaalen.</p>

    <p>Der var engang en Stoppenaal, der var saa fin paa det, at hun bildte sig ind, at hun var en Synaal.</p>

    <p>»Ser nu bare til, hvad I holde paa!« sagde Stoppenaalen til Fingrene, der tog den frem. »Tab mig ikke! falder jeg paa Gulvet, er jeg i Stand til aldrig at findes igen, saa fin er jeg!«</p>

    <p>»Der er Maade med!« sagde Fingrene, og saa klemte de hende om Livet.</p>

    <p>»Ser I, jeg kommer med Suite!« sagde Stoppenaalen, og saa trak den en lang Traad efter sig, men som dog ikke havde Knude.</p>

    <p>Fingrene styrede Naalen lige mod Kokkepigens Tøffel, hvor Overlæderet var revnet, og nu skulde det sys sammen.</p>

    <p>»Det er nedrigt Arbejde!« sagde Stoppenaalen. »Jeg gaar aldrig igennem, jeg knækker! jeg knækker!« &mdash; og saa knak hun. »Sagde jeg det ikke nok!« sagde Stoppenaalen, »jeg er for fin!«</p>

    <p>»Nu duer hun ikke til noget,« mente Fingrene, men de</p>

    <div class="newpage" id="page-309"></div>

    <p>maalte dog holde fast, Kokkepigen dryppede Lak paa hende og stak hende saa foran i sit Tørklæde.</p>

    <p>»Se, nu er jeg en Brystnaal!« sagde Sloppenaalen; »jeg vidste nok, at jeg kom* til Ære; naar man er noget, bliver man altid til noget!« og saa lo hun indvendig, for man kan aldrig se udvendig paa en Stoppenaal, at den ler; der sad hun nu saa stolt, som om hun kørte i Karet, og saa til alle Sider.</p>

    <p>»Maa jeg have den Ære at spørge, om De er af Guld?« spurgte hun Knappenaalen, som var Nabo. »De har et dejligt Udseende og Deres eget Hoved, men lille er det! De maa se til, at det vokser ud, thi man kan ikke alle lakkes paa Enden!« og saa rejste Stoppenaalen sig saa stolt i Vejret, at hun gik af Tørklædet og i Vadsken, just som Kokkepigen skyllede ud.</p>

    <p>»Nu gaa vi paa Rejse!« sagde Stoppenaalen; »bare jeg ikke bliver borte!« men det blev hun.</p>

    <p>»Jeg er for fin for denne Verden,« sagde hun, da hun sad i Rendestenen. »Jeg har min gode Bevidsthed, og det er altid en lille Fornøjelse!« og saa holdt Stoppenaalen sig rank og tabte ikke sit gode Humør.</p>

    <p>Og der sejlede alle Slags hen over den, Pinde, Straa, Stumper af Aviser. »Se, hvor de sejle!« sagde Stoppenaalen. »De veed ikke hvad der stikker under dem! jeg stikker! jeg sidder her. Se, der gaar nu en Pind, den tænker paa ingenting i Verden uden paa »Pind«, og det er den selv; der flyder et Straa, se, hvor det svajer, se, hvor det drejer; tænk ikke saa meget paa dig selv, du kunde støde dig paa Brostenene! &mdash; der flyder en Avis! &mdash; glemt er det, som slaar i den, og dog breder den sig! &mdash; Jeg sidder taalmodig og stille! jeg veed hvad jeg er, og det bliver jeg!«</p>

    <p>En Dag var der noget, der skinnede saa dejligt tæt ved, og saa troede Stoppenaalen, at det var en Diamant, men det var et Flaskeskaar, og da det skinnede, saa talte Stoppenaalen til det og gav sig til Kende som Brystnaal. »De er nok en Diamant!« &mdash; »Ja, jeg er saadant noget!« og saa</p>

    <div class="newpage" id="page-310"></div>

    <p>troede den ene om den anden, at de vare rigtig kostbare, og saa talte de om, hvor hovmodig Verden var.</p>

    <p>»Ja, jeg har boet i en Æske hos en Jomfru,« sagde Stoppenaalen, »og den Jomfru var Kokkepige; hun havde paa hver Haand fem Fingre, men noget saa indbildsk, som de fem Fingre, har jeg ikke kendt, og saa vare de kun til for at holde mig, tage mig af Æske og lægge mig i Æske.«</p>

    <p>»Var der Glans ved dem?« spurgte Flaskeskaaret.</p>

    <p>»Glans!« sagde Stoppenaalen, »nej, der var Hovmod! De vare fem Brødre, alle fødte »Fingre«, de holdt sig ranke op til hverandre, skønt af forskellig Længde; den yderste af dem, Tommeltot, var kort og tyk, han gik uden for Ge-ledet, og saa havde han kun eet Knæk i Ryggen, han kunde kun bukke een Gang, men han sagde, at blev han hugget af et Menneske, saa var hele det Menneske spoleret for Krigstjeneste. Slikpot kom i sødt og surt, pegede paa Sol og Maane, og det var ham, der klemte, naar de skrev; Langemand saa de andre over Hovedet; Guldbrand gik med Guldring om Maven, og lille Per Spillemand bestilte ikke noget, og deraf var han stolt. Pral var det, og Pral blev det, og saa gik jeg i Vadsken!«</p>

    <p>»Og nu sidde vi og glinse!« sagde Glasskaarel. I det samme kom der mere Vand i Rendestenen, den strømmede over alle Bredder og rev Glasskaaret med sig.</p>

    <p>»Se, nu blev det forfremmet!« sagde Stoppenaalen, »jeg bliver siddende, jeg er for fin, men det er min Stolthed, og den er agtværdig!« og saa sad den rank og havde mange Tanker.</p>

    <p>»Jeg skulde næslen tro, at jeg er født af en Solslraale, saa fin er jeg; synes jeg ikke ogsaa, at Solen altid søger mig under Vandet. Ak, jeg er saa lin, at min Moder ikke kan finde mig; havde jeg mit gamle Øje, som knak, saa tror jeg, at jeg kunde græde! &mdash; skjønt jeg gjorde det ikke &mdash; eræde det er ikke fint.«</p>

    <p>o</p>

    <p>En Dag laa der nogle Gadedrenge og ragede i Rendestenen, hvor de fandt gamle Søm, Skillinger og saadant noget. Det var Griseri, men del var nu deres Fornøjelse.</p>

    <div class="newpage" id="page-311"></div>

    <p>STOPPEXAALKX.</p>

    <p>311</p>

    <p>»Av!« sagde den ene, han stak sig paa Stoppenaalen. »Det er ogsaa en Fyr!«</p>

    <p>»Jeg er ingen Fyr, jeg er en Frøken!« sagde Stoppenaalen, men ingen hørte det; Lakket var gaaet af den, og sort var den bleven, men sort gør tyndere, og saa troede den, at den var endnu finere end før.</p>

    <p>»Der kommer en Æggeskal sejlende!« sagde Drengene, og saa stak de Stoppenaalen fast i Skallen.</p>

    <p>»Hvide Vægge og selv sort!« sagde Stoppenaalen, »det klæder! saa kan man dog se mig! &mdash; bare jeg ikke bliver søsyg, for saa knækker jeg mig!« men den blev ikke søsyg, og den knak sig ikke.</p>

    <p>»Det er godt mod Søsyge at have Staalmave og saa altid huske paa, at man er lidt mere end et Menneske! nn er mit gaaet over! jo finere man er, desto mere kan man holde nd.«</p>

    <p>»Krask!« sagde Æggeskallen, der gik et Vognmandslæs over den. »Hn, hvor det klemmer!« sagde Stoppenaalen, »nn bliver jeg dog søsyg! jeg knækker! jeg knækker!« men den knak ikke, skønt der gik et Vognmandslæs over, den laa paa langs &mdash; og der kan den blive liggende!</p>

    <p class="illus"><img alt="picture84" src="../Images/picture84.jpg" /></p>

    <div class="newpage" id="page-312"></div>

    <p>A</p>

    <p class="illus"><img alt="picture85" src="../Images/picture85.jpg" /></p>

    <p>Klokken.</p>

    <p>Om Aftenen, i de snævre Gader i den store By, naar Solen gik ned, og Skyerne skinnede som Guld oppe mellem Skorstenene, hørte tit snart den ene, snart den anden, en underlig Lyd ligesom Klangen af en Kirkeklokke, men det var kun et Øjeblik, den hørtes, for der var saadan en Rumlen med Vogne og saadan en Raaben, og det forstyrrer. »Nu ringer Aftenklokken!« sagde man, »nu gaar Solen ned!«</p>

    <p>De, som gik uden for Byen, hvor Husene laa længere fra hverandre med Haver og smaa Marker, saa Aftenhimlen endnu prægtigere og hørte langt stærkere Klangen af Klokken; det var, som kom Lyden fra en Kirke dybt inde i den stille, duftende Skov; og Folk saa derhen og bleve ganske højtidelige. &mdash;</p>

    <p>Nu gik mange Tider, den ene sagde til den anden: »Mon der er en Kirke derude i Skoven? Den Klokke har dog en underlig, dejlig Klang; skulle vi ikke tage derud og se lidt nærmere paa den.« Og de rige Folk de kørte, og de fattige de gik, men Vejen blev dem saa underlig lang, og da de kom til en hel Del Piletræer, der vokste ved Udkanten af</p>

    <div class="newpage" id="page-313"></div>

    <p>Skoven, saa satte de sig der og saa op i de lange Grene og troede, at de vare rigtigt i det grønne; Konditoren inde fra Byen kom derud og slog sit Telt op, og saa kom der nok en Konditor, og han hængte en Klokke op lige over sit Telt, og det en Klokke, som var tjæret for at kunne taale Regnen, og Knebelen manglede. Naar saa Folk tog hjem igen, sagde de, at det havde været saa romantisk, og det betyder noget ganske uden for Tevand. Tre Personer forsikrede, at de vare trængte ind i Skoven, lige til hvor den endte, og de havde altid hørt den underlige Klokkeklang, men det var for dem, ligesom den kom inde fra Byen; den ene skrev en hel Vise derom og sagde, at Klokken klang som en Moders Stemme til et kært, klogt Barn, ingen Melodi var dejligere end Klokkens Klang.</p>

    <p>Landets Kejser blev ogsaa opmærksom derpaa og lovede, at den, som rigtig kunde opdage, hvorfra Lyden kom, skulde faa Titel af »Verdens Klokker« og det selv om det ikke var en Klokke.</p>

    <p>Nu gik da mange til Skoven for det gode Levebrøds Skyld, men der var klin een, som kom hjem med et Slags Forklaring; ingen havde været dybt nok inde, og han da ikke heller, men han sagde dog, at Klokkelyden kom fra en meget stor Ugle i et hult Træ; det var saadan en Visdomsugle, som idelig slog sit Hoved mod Træet, men om Lyden kom fra dens Hoved eller fra den hule Stamme, det kunde han ikke endnu med Bestemthed sige, og saa blev han ansat som Verdens Klokker og skrev hvert Aar en lille Afhandling om Uglen; men lige meget vidste man.</p>

    <p>Nu var det just en Konfirmationsdag, Præsten havde talt saa smukt og inderligt; Konfirmanderne havde været saa bevægede, det var en vigtig Dag for dem, de bleve fra Børn med eet til voksne Mennesker, Barnesjælen skulde nu ligesom flyve over i en forstandigere Person. Det var det dejligste Solskin, Konfirmanderne gik ud af Byen, og fra Skoven klang forunderlig stærkt den store, ubekendte Klokke. De fik lige straks saadan en Lyst til at komme der, og det alle paa tre nær, den ene af dem skulde hjem og prøve sin Balkjole, for</p>

    <div class="newpage" id="page-314"></div>

    <p>det var just den Kjole og det Bal, der var Skyld i, at hun var bleven konfirmeret denne Gang, for ellers var hun ikke kommen med; den anden var en fattig Dreng, som havde laant sin Konfirmationskjole og Støvlerne hos Værtens Søn, og dem maatte han levere af paa bestemt Klokkeslet; den tredie sagde, at han aldrig gik noget fremmed Sted, uden hans Forældre vare med, og at han altid havde været et artigt Barn, og det vilde han blive selv som Konfirmand, og det skal man ikke gøre Nar af; &mdash; men det gjorde de.</p>

    <p>Tre af dem gik altsaa ikke med; de andre travede af Sted; Solen skinnede, og Fuglene sang, og Konfirmanderne sang med og holdt hverandre i Hænderne, for de havde jo ikke faaet Embeder endnu og vare alle Konfirmander for Vor Herre.</p>

    <p>Men snart bleve to af de mindste trætte, og saa vendte de to om til Byen igen; to Smaapiger satte sig og bandt Kranse, de kom heller ikke med, og da de andre naaede Piletræerne, hvor Konditoren boede, saa sagde de: »Se saa, nu ere vi herude; Klokken er jo egentlig ikke til, den er bare saadant noget, man bilder sig ind!«</p>

    <p>Da lød i det samme dybt i Skoven Klokken saa sødt og højtideligt, at fire, fem bestemte sig til dog at gaa noget længere ind i Skoven. Den var saa tæt, saa løvfuld, det var ordentligt besværligt at komme frem, Skovmærker og Anemoner vokste næsten alt for højt, blomstrende Konvolvuli og Brombærranker hang i lange Guirlander fra Træ til Træ, hvor Nattergalen sang, og Solstraalerne legede; oh, det var saa velsignet, men det var ingen Vej at gaa for Pigerne, de vilde faaet Klæderne revne itu. Der laa store Klippeblokke, begroede med Mos af alle Farver, det friske Kildevand piblede frem, og underligt sagde del ligesom »kluk, kluk!«</p>

    <p>»Det skulde dog ikke være Klokken!« sagde en af Konfirmanderne og lagde sig ned og hørte efter. »Det maa man rigtig studere!« og saa blev han og lod de andre gaa.</p>

    <p>De kom til et Hus af Bark og Grene, et stort Træ med vilde Æbler hældede sig hen over det, som vilde det ryste hele sin Velsignelse ud over Taget, der blomstrede med Roser;</p>

    <div class="newpage" id="page-315"></div>

    <p>de lange Grene laa lige hen om Gavlen, og paa den hang en lille Klokke. Skulde det være den, man havde hørt? Ja, derom vare de alle enige, paa een nær; han sagde, at den Klokke var for lille og fin til at kunne høres saa langt borte, som de havde hørt den, og at det var ganske andre Toner, som saaledes rørte et Menneskehjerte; han, som talte, var en Kongesøn, og saa sagde de andre: »Saadan en vil nu altid virre klogere.«</p>

    <p>Saa lod de ham gaa alene, og alt som han gik, blev hans Bryst mere og mere opfyldt af Skovensomheden; men endnu hørte han den lille Klokke, som de andre vare saa fornøjede med, og imellem, naar Vinden bar fra Konditoren, kunde han ogsaa høre, hvorledes der blev sunget til Tevand; men de dybe Klokkeslag lød dog stærkere, det var, ligesom et Orgel spillede dertil, Lyden kom fra venstre, fra den Side, paa hvilken Hjertet sidder.</p>

    <p>Nu raslede det i Busken, og der stod en lille Dreng foran Kongesønnen, en Dreng i Træsko og med en Trøje saa kort, at man ret kunde se, hvor lange Haandled han havde. De kendte begge hinanden, Drengen var just den af Konfirmanderne, som ikke kunde komme med, fordi han skulde hjem og levere Trøje og Støvler af til Værtens Søn; det havde han gjort og var nu, i Træsko og de fattige Klæder, gaaet af Sted alene, thi Klokken klang saa stærkt, saa dybt, han maatte derud.</p>

    <p>»Saa kunne vi jo gaa sammen!« sagde Kongesønnen. Men den fattige Konfirmand med Træskoene var ganske undselig, han trak paa de korte Trøjeærmer og sagde, han var bange for, at han ikke kunde gaa saa rask med, desuden mente han, at Klokken maatte søges til højre, thi den Plads havde jo alt stort og herligt.</p>

    <p>»Ja, saa mødes vi slet ikke!« sagde Kongesønnen og nikkede til den fattige Dreng, der gik ind i den mørkeste, mest tætte Del af Skoven, hvor Tornene rev hans fattige Klæder itu og Ansigt, Hænder og Fødder til Blods. Kongesønnen fik ogsaa nogle gode Rifter, men Solen skinnede dog paa</p>

    <div class="newpage" id="page-316"></div>

    <p>hans Vej, og det er ham, vi nu følge med, for en rask Knøs var han.</p>

    <p>»Klokken vil og maa jeg finde!« sagde han, »om jeg saa skal gaa til Verdens Ende!«</p>

    <p>De ækle Abekatte sad oppe i Træerne og grinte med alle deres Tænder. »Skal vi dænge ham!« sagde de, »skal vi dænge ham; han er en Kongesøn!«</p>

    <p>Men han gik ufortrøden dybere og dybere ind i Skoven, hvor der vokste de forunderligste Blomster; der stod hvide Stjernelillier med blodrøde Støvtraade, himmelblaa Tulipaner, som gnistrede i Vinden, og Æbletræer, hvor Æblerne ganske og aldeles saa ud som store, skinnende Sæbebobler; tænk blot, hvor de Træer maatte straale i Solskinnet. Rundt om de dejligste grønne Enge, hvor Hjort og Hind legede i Græsset, vokste prægtige Ege og Bøge, og var et af Træerne revnet i Barken, saa vokste her Græs og lange Ranker i Revnen; der var ogsaa store Skovstrækninger med stille Indsøer, hvori hvide Svaner svømmede og slog med Vingerne. Kongesønnen stod tit stille og lyttede, ofte troede han, at det var fra en af disse dybe Søer, Klokken klang op til ham, men saa mærkede han dog nok, at det ikke var derfra, men endnu dybere inde i Skoven, at Klokken klang.</p>

    <p>Nu gik Solen ned, Luften skinnede rød som Ild, det blev saa stille, saa stille i Skoven, og han sank paa sine Knæ, sang sin Aftenpsalme og sagde: »Aldrig finder jeg, hvad jeg søger! nu gaar Solen ned, nu kommer Natten, den mørke Nat; dog een Gang kan jeg maaske endnu se den runde, røde Sol, før den ganske synker bag Jorden; jeg vil stige op paa Klipperne der, de rejse sig i Højde med de største Træer.«</p>

    <p>Og han greb i Ranker og Rødder, »klatrede op ad de vaade Stene, hvor Vandslangerne snoede sig, hvor Skruptudsen ligesom gøede ad ham; &mdash; men op kom han, før Solen endnu ganske var nede, set fra denne Højde; oh, hvilken Pragt! Havet, det store, herlige Hav, der væltede sine lange Bølger mod Kysten, strakte sig ud foran ham, og Solen stod som et stort, skinnende Alter derude, hvor Hav og Himmel mødtes,</p>

    <div class="newpage" id="page-317"></div>

    <p>KLOKKEN.</p>

    <p>317</p>

    <p>alt smeltede sammen i glødende Farver, Skoven sang, og Havet sang, og hans Hjerte sang med, den hele Natur var en stor, hellig Kirke, hvori Træer og svævende Skyer vare Pillerne, Blomster og Græs det vævede Fløjls Klæde, Himlen selv den store Kuppel; deroppe slukkedes de røde Farver, idet Solen forsvandt; men Millioner Stjerner tændtes, Millioner Diamantlamper skinnede da, og Kongesønnen bredte sine Arme ud mod Himlen, mod Havet og Skoven, &mdash; og i det samme kom, fra den højre Sidegang, den fattige Konfirmand med de korte Ærmer og med Træskoene; han var kommen der lige saa tidlig, kommen der ad sin Vej, og de løb hinanden i Møde og holdt hinanden i Hænderne i Naturens og Poesiens store Kirke, og over dem klang den usynlige, hellige Klokke, salige Aander svævede i Dans om den til et jublende Halleluja.</p>

    <p class="illus"><img alt="picture86" src="../Images/picture86.jpg" /></p>

    <div class="newpage" id="page-318"></div>

    <p class="illus"><img alt="picture87" src="../Images/picture87.jpg" /></p>

    <p>Elverhøj.</p>

    <p>Der løb saa vimse nogle Firben i Sprækkerne paa et gammelt Træ; de kunde godt forstaa hverandre, i or de talte Firbenesproget.</p>

    <p>»Nej, hvor det rumler og brumler i den gamle Elverhøj!« sagde den ene Firben; »jeg har for del Spektakel nu ikke i to Nætter lukket mine Øjne, og jeg knude lige saa godt ligge og have Tandpine, for saa sover jeg heller ikke!«</p>

    <p>»Der er noget paa Færde derinde!« sagde den anden Firben, »Højen lade de staa paa fire røde Pæle lige til Hanegal, der bliver ordentlig luftet ud, og Elverpigerne have lært ny Danse, som der trampes i. Der er noget paa Færde!«</p>

    <p>»Ja, jeg har talt med en Regnorm af mit Bekendtskab,« sagde den tredie Firben; »Regnormen kom lige op af Højen, hvor den, Nætter og Dage, havde rodet i Jorden; den havde hørt en hel Del, se kan den jo ikke, det elendige Dyr, men føle sig for og høre efter, det forstaar den. De vente fremmede i Elverhøj, fornemme fremmede, men hvem, vilde Regnormen ikke sige, eller han vidste det nok ikke. Alle Lygtemændene ere tilsagte for at gøre Fakkeltog, som man kalder</p>

    <div class="newpage" id="page-319"></div>

    <p>det, og Sølv og Guld, hvoraf der er nok i Højen, 1)1 i velpoleret og stillet ud i Maaneskin.«</p>

    <p>»Hvem kan dog de fremmede være!« sagde alle Firbenene. »Hvad mon der er paa Færde? Hør, hvor det summer! hør, hvor det brummer!«</p>

    <p>Lige i det samme skiltes Elverhøj ad, og en gammel Elverpige, rygløs var hun, men ellers meget anstændigt klædt paa, kom trippende ud, det var den gamle Elverkonges Husholderske, hun var langt ude af Familien og havde Ravhjerte paa Panden. Benene gik saa flinke paa hende: trip, trip! hille den, hvor hun kunde trippe og det lige ned i Mosen til Natravnen.</p>

    <p>»De bliver inviteret til Elverhøj, og det i Nat!« sagde hun, »men vil De ikke først gøre os en stor Tjeneste, at tage Dem af Indbydelserne! Gavn maa De gøre, da De ikke selv holder Hus! Vi faa nogle højfornemme fremmede, Troldfolk, der have noget al sige, og derfor vil den gamle Elverkonge vise sig!«</p>

    <p>»Hvem skal inviteres?« spurgte Natravnen.</p>

    <p>»Ja, til det store Bal kan al Verden komme, selv Mennesker, naar de bare kunne tale i Søvne eller gøre saadan en lille Smule af hvad der falder i vor Art. Men til det første Gilde skal der være strengt Udvalg, vi ville kun have de allerfornemste. Jeg har stridt med Elverkongen, thi jeg holder for, vi kunne ikke engang have Spøgelser med. Havmanden og hans Døtre maa først inviteres, de holde vel ikke meget af at komme paa det tørre, men de skal nok hver faa en vaad Sten at sidde paa eller noget bedre, og saa tænker jeg nok, de ikke sige af denne Gang. Alle gamle Trolde af første Klasse med Hale, Aa man den og Nisserne maa vi have, og saa tænker jeg, at vi kunne ikke forbigaa Gravsoen, Helhesten og Kirkegrimen; de høre jo rigtignok med til Gejstligheden, som ikke ere af vore Folk, men det er nu deres Embede, de ere os nær i Familie, og de gøre stadigen Visitter. &lt;«</p>

    <p>»Bra!« sagde Natravnen og fløj af Sted for at invitere.</p>

    <p>Elverpigerne dansede allerede paa Elverhøj, og de dansede</p>

    <div class="newpage" id="page-320"></div>

    <p>',V20 ELVERHØJ.</p>

    <p>med Langsjal, vævet af Taage og Maaneskin, og det ser nydeligt ud for dem, der synes om det Slags. Midt inde i Elverhøj var den store Sal ordentlig pudset op; Gulvet var vadsket med Maaneskin, og Væggene vare gnedne med Heksefedt, saa at de skinnede som Tulipanblade foran Lyset. I Køkkenet var der fuldt op med Frøer paa Spid, Snogeskind med smaa Børnefingre i og Salater af Paddehattefrø, vaade Musesnuder og Skarntyde, 01 af Mosekonens Bryg, skinnende Salpetervin fra Gravkælderen, alt meget solidt; rustne Søm og Kirkerude-glas hørte til Knaset.</p>

    <p>Den gamle Elverkonge lod sin Guldkrone polere i stødt Griffel, det var Duksegriffel, og det er meget vanskeligt for Elverkongen at faa Duksegriffel. I Sovekamret hængte de Gardiner op og hæftede dem fast med Snogespyt. Jo, der var rigtignok en Summen og Brummen.</p>

    <p>»Nu skal her ryges med Krølhaar og Svinebørster, saa tror jeg, at jeg har gjort mit!« sagde den gamle Elverpige.</p>

    <p>»Søde Fader!« sagde den mindste af Døtrene, »faar jeg saa at vide, hvem de tornemme fremmede ere?«</p>

    <p>»Naa da!« sagde han, »saa maa jeg vel sige det! To af mine Døtre maa holde sig parate til Giftermaal! To blive vist bortgiftede. Troldgubben oppe fra Norge, han, der bor i det gamle Dovrefjeld og har mange Klippeslotte af Kampesten og et Guldværk, som er bedre, end man tror, kommer herned med sine to Drenge, de skulle søge sig en Kone ud; Troldgubben er saadan en rigtig gammel, ærlig norsk Gubbe, lystig og ligefrem; jeg kender ham fra gamle Dage, da vi drak dus; han var hernede at hente sin Kone, nu er hun død, hun var en Datter af Klintekongen paa Møen. Han tog sin Kone paa Kridt, som man siger! Oh, hvor jeg længes efter den norske Troldgubbe! Drengene siger man, skulle være nogle uvorne, kæphøje Unger, men man kan jo ogsaa gøre dem Uret, og de blive nok gode, naar de blive gemte. Lad mig se, at I sætte Skik paa dem!«</p>

    <p>»Og naar komme de?« spurgte den ene Datter.</p>

    <p>»Det kommer an paa Vind og Vejr!« sagde Elverkongen. »De rejse økonomisk! De komme herned med Skibslejlighed.</p>

    <div class="newpage" id="page-321"></div>

    <p>Jeg vilde, at de skulde gaa over Sverrig, men den gamle hælder endnu ikke til den Side! Han følger ikke med Tiderne, og det kan jeg ikke lide!«</p>

    <p>I det samme kom der to Lygtemænd hoppende, den ene hurtigere end den anden, og derfor kom den ene først.</p>

    <p>»De komme! de komme!« raabte de.</p>

    <p>»Giv mig min Krone, og lad mig staa i Maaneskinnet!« sagde Elverkongen.</p>

    <p>Døtrene løftede paa Langsjalerne og nejede lige til Jorden.</p>

    <p>Der stod Troldgubben fra Dovre, med Krone af hærdede Istappe og polerede Grankogler, iøvrigt havde han Bjørnepels og Kanestøvler; Sønnerne derimod gik barhalsede og uden Seler, for de vare Kraftmænd.</p>

    <p>»Er det en Høj?« spurgte den mindste af Drengene og pegede paa Elverhøj. »Det kalde vi oppe i Norge for et Hul!«</p>

    <p>»Gutter!« sagde den gamle. »Hul gaar indad, Høj gaar opad! har I ikke Øjne i Hovedet!«</p>

    <p>Det eneste, der undrede dem hernede, sagde de, var, at de saaledes uden videre kunde forstaa Sproget.</p>

    <p>»Skab jer nu ikke!« sagde den gamle, »man kunde tro, at I var ikke rigtig gennembagte!«</p>

    <p>Og saa gik de ind i Elverhøj, hvor der rigtignok var fint Selskab, og det i en Hast, saa man skulde tro, at de vare blæste sammen, og nydeligt og net var der indrettet for enhver. Havfolkene sad til Bords i store Vandkar; de sagde, det var, ligesom de vare hjemme. Alle holdt de Bordskik, undtagen de to smaa norske Trolde, de lagde Benene op paa Bordet, men de troede nu, at alting klædte dem.</p>

    <p>»Fødderne af Fadet!« sagde den gamle Trold, og saa lystrede de, men de gjorde det da ikke lige straks. Deres Borddame kildrede de med Grankogler, som de havde med i Lommen, og saa trak de deres Støvler af for at sidde mageligt og gav hende Støvlerne at holde, men Faderen, den gamle Dovretrold, han var rigtignok ganske anderledes; han fortalte saa dejligt om de stolte norske Fjelde og om Fosser, der styrtede skumhvide ned med et Bulder som Tordenskrald og Orgelklang; han fortalte om Laksen, der sprang op mod</p>

    <p>H. C. Andersen: Eventyr og Historier. 21</p>

    <div class="newpage" id="page-322"></div>

    <p>de styrtende Vande, naar Nøkken spillede paa Guldharpe. Han fortalte om de skinnende Vinternætter, naar Kanebjælderne klang, og Knøsene løb med brændende Blus hen over den blanke Is, der var saa gennemsigtig, at de saa Fiskene blive bange under deres Fødder. Jo, han kunde fortælle, saa at man saa og hørte, hvad han sagde; det var, ligesom Savmøllerne gik, som om Karle og Piger sang Viser og dansede Hallingedans; hussa! lige med eet gav Troldgubben den gamle Elverpige et Morbrodersmask, det var et ordentligt Kys, og de vare dog slet ikke i Familie.</p>

    <p>Nu maatte Elverpigerne danse, og det baade simpelt og det med at trampe, og det klædte dem godt; saa kom Kunstdansen, eller som det kaldtes »at træde uden for Dansen«, hille den, hvor de kunde strække Ben; man vidste ikke, hvad der var Ende, og hvad der var Begyndelse, man vidste ikke, hvad der var Arme, og hvad der var Ben, det gik imellem hinanden ligesom Savspaaner, og saa snurrede de rundt, saa Helhesten fik ondt og maatte gaa fra Bordet.</p>

    <p>»Prrrrr!« sagde Troldgubben, »det er Kommers med Bentøjet! Men hvad kan de mere end danse, strække Ben og gøre Hvirvelvind?«</p>

    <p>»Det skal du faa at vide!« sagde Elverkongen, og saa kaldte han den yngste af sine Døtre frem; hun var saa spinkel og klar som Maaneskin, hun var den fineste af alle Søstrene; hun tog en hvid Pind i Munden, og saa var hun rent borte, det var hendes Kunst.</p>

    <p>Men Troldgubben sagde, at den Kunst kunde han ikke lide hos sin Kone, og han troede heller ikke, at hans Drenge holdt af den.</p>

    <p>Den anden kunde gaa ved Siden af sig selv, ligesom om hun havde Skygge, og det har nu Troldfolk ikke.</p>

    <p>Den tredie var af et ganske andet Slags, hun havde lært i Mosekonens Bryggerhus, og det var hende, som forstod at spække Elietrunter med Sankt-Hans-Orme.</p>

    <p>»Hun bliver en god Husmoder!« sagde Troldgubben, og saa klinkede han med Øjnene, for han vilde ikke drikke saa meget.</p>

    <div class="newpage" id="page-323"></div>

    <p>Nu kom den fjerde Elverpige, hun havde en stor Guldharpe at spille paa, og da hun slog paa den første Streng, løftede alle det venstre Ben, for Troldfolkene ere kejtbenede, og da hun slog den anden Streng, maatte de alle gøre, hvad hun vilde.</p>

    <p>»Det er et farligt Fruentimmer!« sagde Troldgubben, men begge Sønner gik ud af Højen, for nu vare de kede af det.</p>

    <p>»Og hvad kan den næste Datter?« spurgte Troldgubben.</p>

    <p>»Jeg har lært at holde af de Norske!« sagde hun, »og aldrig gifter jeg mig, uden at jeg kan komme til Norge!«</p>

    <p>Men den mindste af Søstrene hviskede til Troldgubben: »Det er kun, fordi hun har hørt af en norsk Vise, at naar Verden forgaar, saa vil dog de norske Klipper staa som Bauta, og derfor vil hun derop, for hun er saa bange for at forgaa.«</p>

    <p>»Ho, ho!« sagde Troldgubben, »slap det der ud. Men hvad kan den syvende og sidste?«</p>

    <p>»Den sjette kommer før den syvende!« sagde Elverkongen, for han kunde regne, men den sjette vilde ikke rigtig komme frem.</p>

    <p>»Jeg kan kun sige Folk Sandhed!« sagde hun, »mig bryder ingen sig om, og jeg har nok at gøre med at sy paa mit Ligtøj!«</p>

    <p>Nu kom den syvende og sidste, og hvad kunde hun? Ja, hun kunde fortælle Eventyr og det saa mange, hun vilde.</p>

    <p>»Her er alle mine fem Fingre!« sagde Troldgubben, »fortæl mig et om hver!«</p>

    <p>Og Elverpigen tog ham om Haandleddet, og han lo, saa det klukkede i ham, og da hun kom til Guldbrand, der havde Guldring om Livet, ligesom den vidste, at der skulde være Forlovelse, sagde Troldgubben: »Hold fast hvad du har, Haanden er din! Dig vil jeg selv have til Kone!«</p>

    <p>Og Elverpigen sagde, at der var endnu tilbage om Guldbrand og om lille Per Spillemand.</p>

    <p>»Dem skulle vi høre til Vinter!« sagde Troldgubben, »og om Granen skulle vi høre og om Birken og om Huldregaverne og den klingrende Frost! Du skal nok komme til at</p>

    <p>21*</p>

    <div class="newpage" id="page-324"></div>

    <p>ELVERHØJ.</p>

    <p>fortælle, for det gør endnu ingen rigtig deroppe, og saa skulle vi sidde i Stenstuen, hvor Fyrrespaanen brænder, og drikke Mjød af de gamle norske Kongers Guldhorn; Nøkken har skænket mig et Par Stykker! og naar vi saa sidde, saa kommer Garbo en og gør Visit; han synger dig alle Sæterpigens Sange. Det skal blive lystigt! Laksen vil springe i Fossen og slaa mod Stenvæggen, men den kommer dog ikke ind! &mdash; Ja, du kan tro, der er godt i det kære, gamle Norge! Men hvor ere Gutterne?«</p>

    <p>Ja, hvor vare Gutterne. De løb omkring paa Marken og</p>

    <p class="illus"><img alt="picture88" src="../Images/picture88.jpg" /></p>

    <p>blæste Lygtemændene ud, der kom saa skikkeligt og vilde gøre Fakkeltog.</p>

    <p>»Er det at føjte om?« sagde Troldgubben, »nu har jeg taget en Moder til eder, nu kunne I tage en Moster!«</p>

    <p>Men Gutterne sagde, at de vilde helst holde en Tale og drikke dus, gifte sig, det havde de ingen Lyst til. &mdash; Og saa holdt de Tale, drak dus og satte Glasset paa Neglen for at vise, at de havde drukket ud, trak saa Kjolerne af og lagde sig paa Bordet at sove, for de generede sig ikke. Men Troldgubben dansede Stuen rundt med sin unge Brud og byttede Støvler med hende, for det er finere end at bytte Ringe.</p>

    <p>»Nu galer Hanen!« sagde den gamle Elverpige, som holdt</p>

    <div class="newpage" id="page-325"></div>

    <p>Hus. »Nu maa vi lukke Vinduesskodderne, at ikke Solen brænder os inde!«</p>

    <p>Og saa lukkede Højen sig.</p>

    <p>Men udenfor løb Firbenene op og ned ad det revnede Træ, og den ene sagde til den anden:</p>

    <p>»Oh, hvor jeg godt kunde lide den norske Troldgubbe!«</p>

    <p>»Jeg holder mere af Drengene!« sagde Regnormen, men den kunde jo ikke se, det elendige Dyr.</p>

    <div class="newpage" id="page-326"></div>

    <p class="illus"><img alt="picture89" src="../Images/picture89.jpg" /></p>

    <p>De røde Sko.</p>

    <p>Der var en lille Pige, saa fin og saa nydelig, men om Sommeren maatte hun altid gaa med bare Fødder, for hun var fattig, og om Vinteren med store Træsko, saa at den lille Vrist blev ganske rød, og det saa grueligt.</p>

    <p>Midt i Bondebyen boede den gamle Mor Skomagers; hun sad og syede, saa godt hun kunde det, af røde, gamle Klædes-strimler et Par smaa Sko, ganske kluntede, men godt mente vare de, og dem skulde den lille Pige have. Den lille Pige hed Karen.</p>

    <p>Just den Dag hendes Moder blev begravet, fik hun de røde Sko og havde dem første Gang paa; det var jo rigtignok ikke noget at sørge med, men hun havde nu ingen andre, og saa gik hun med bare Ben i dem bag efter den fattige Straakiste.</p>

    <p>Da kom der i det samme en stor, gammel Vogn, og i den sad der en stor, gammel Frue; hun saa paa den lille Pige og havde ondt af hende, og saa sagde hun til Præsten: »Hør, giv mig den lille Pige, saa skal jeg være god imod hende!«</p>

    <p>Og Karen troede, det var alt sammen for de røde Sko, men den gamle Frue sagde, at de vare gruelige, og de bleve</p>

    <div class="newpage" id="page-327"></div>

    <p>brændte, men Karen selv blev klædt paa rent og net; hun maatte lære at læse og sy, og Folk sagde, at hun var nydelig, men Spejlet sagde: »Du er meget mere end nydelig, du er dejlig!«</p>

    <p>Da rejste Dronningen engang gennem Landet, og hun havde med sig sin lille Datter, der var en Prinsesse, og Folk strømmede til uden for Slottet, og der var da Karen ogsaa, og den lille Prinsesse stod i sine hvide Klæder i et Vindue og lod sig se paa; hun havde hverken Slæb eller Guldkrone, men dejlige røde Saffians Sko; de vare rigtignok anderledes nette, end de Mor Skomagers havde syet til lille Karen. Intet i Verden kunde dog lignes ved røde Sko!</p>

    <p>Nu var Karen saa gammel, at hun skulde konfirmeres; ny Klæder fik hun, og ny Sko skulde hun ogsaa have. Den rige Skomager inde i Byen tog Maal af hendes lille Fod; det var hjemme i hans egen Stue, og der stod store Glas-skabe med yndige Sko og blanke Støvler. Det saa nydeligt ud; men den gamle Frue saa ikke godt, og saa havde hun ingen Fornøjelse deraf; midt imellem Skoene stod et Par røde, ganske som de Prinsessen havde baaret; hvor de vare smukke! Skomageren sagde ogsaa, at de vare syede til et Grevebarn, men de havde ikke passet.</p>

    <p>»Det er nok Blanklæder!« sagde den gamle Frue, »de skinne!«</p>

    <p>»Ja, de skinne!« sagde Karen; og de passede, og de bleve købte; men den gamle Frue vidste ikke af, at de vare røde, thi hun havde aldrig tilladt Karen at gaa til Konfirmation med røde Sko, men det gjorde hun nu.</p>

    <p>Alle Mennesker saa paa hendes Fødder, og da hun gik op ad Kirkegulvet til Kordøren, syntes hun, at selv de gamle Billeder paa Begravelserne, disse Portrætter af Præster og Præstekoner, med stive Kraver og lange, sorte Klæder, hæftede Øjnene paa hendes røde Sko, og kun paa disse tænkte hun, da Præsten lagde sin Haand paa hendes Hoved og talte om den hellige Daab, om Pagten med Gud, og at hun nu skulde være et stort, kristent Menneske; og Orgelet spillede saa høj-</p>

    <div class="newpage" id="page-328"></div>

    <p>tideligt, de smukke Børnestemmer sang, og den gamle Kantor sang, men Karen tænkte kun paa de røde Sko.</p>

    <p>Om Eftermiddagen vidste da den gamle Frue af alle Mennesker, at Skoene havde været røde, og hun sagde, at det var stygt, at det passede sig ikke, og at Karen herefter, naar hun gik i Kirke, skulde altid gaa med sorte Sko, selv om de vare gamle.</p>

    <p>Næste Søndag var der Altergang, og Karen saa paa de sorte Sko, hun saa paa de røde &mdash; og saa saa hun paa de røde igen og tog de røde paa.</p>

    <p>Det var dejligt Solskinsvejr; Karen og den gamle Frue gik ad Stien gennem Kornet; der støvede det lidt.</p>

    <p>Ved Kirkedøren stod en gammel Soldat med en Krykkestok og med et underligt langt Skæg, det var mere rødt end hvidt, for det var rødt; og han bøjede sig lige ned til Jorden og spurgte den gamle Frue, om han maatte tørre hendes Sko af. Og Karen strakte ogsaa sin lille Fod ud. »Se hvilke dejlige Dansesko!« sagde Soldaten, »sid fast, naar I danse!« og saa slog han med Haanden paa Saalerne.</p>

    <p>Og den gamle Frue gav Soldaten en lille Skilling, og saa gik hun med Karen ind i Kirken.</p>

    <p>Og alle Mennesker derinde saa paa Karens røde Sko, og alle Billederne saa paa dem, og da Karen knælede for Alteret og satte Guldkalken for sin Mund, tænkte hun kun paa de røde Sko, og det var, som de svømmede om i Kalken for hende; og hun glemte at synge sin Psalme, hun glemte at læse sit »Fadervor«.</p>

    <p>Nu gik alle Folk fra Kirke, og den gamle Frue steg ind i sin Vogn. Karen løftede Foden for at stige bag efter, da sagde den gamle Soldat, som stod tæt ved: »Se hvilke dejlige Dansesko!« og Karen kunde ikke lade være, hun maatte gøre nogle Dansetrin, og da hun begyndte, bleve Benene ved at danse, det var, ligesom Skoene havde faaet Magt over plem; hun dansede omkring Kirkehjørnet, hun kunde ikke lade være, Kusken maatte løbe bag efter og tage fat paa hende, og han løftede hende ind i Vognen, men Fødderne bleve ved at danse, saa hun sparkede saa grueligt den gode,</p>

    <div class="newpage" id="page-329"></div>

    <p>gamle Frue. Endelig fik de Skoene af, og Benene kom i Ro.</p>

    <p>Hjemme bleve Skoene satte op i et Skab, men Karen kunde ikke lade være at se paa dem.</p>

    <p>Nu laa den gamle Frue syg, de sagde, at hun kunde ikke leve; plejes og passes skulde hun, og ingen var nærmere til det end Karen; men henne i Byen var der et stort Bal, Karen var inviteret; &mdash; hun saa paa den gamle Frue, der jo dog ikke kunde leve, hun saa paa de røde Sko, og det syntes hun, der ingen Synd var i; &mdash; hun tog de røde Sko paa, det kunde hun jo ogsaa nok; &mdash; men saa gik hun paa Bal, og saa begyndte hun at danse.</p>

    <p>Men da hun vilde til højre, saa dansede Skoene til venstre, og da hun vilde op ad Gulvet, saa dansede Skoene ned ad Gulvet, ned ad Trappen, gennem Gaden og ud af Byens Port. Danse gjorde hun, og danse maatte hun, lige ud i den mørke Skov.</p>

    <p>Da skinnede det oppe mellem Træerne, og hun troede, at det var Maanen, for det var et Ansigt, men det var den gamle Soldat med det røde Skæg; han sad og nikkede og sagde: »Se hvilke dejlige Dansesko!«</p>

    <p>Da blev hun forfærdet og vilde kaste de røde Sko, men de hang fast, og hun flængede sine Strømper af, men Skoene vare voksede fast til hendes Fødder, og danse gjorde hun, og danse maatte hun, over Mark og Eng, i Regn og Solskin, ved Nat og ved Dag, men om Natten var det grueligst.</p>

    <p>Hun dansede ind paa den aabne Kirkegaard, men de døde der dansede ikke, de havde noget meget bedre at bestille end at danse; hun vilde sætte sig paa den fattiges Grav, hvor den bitre Regnfang groede, men for hende var ikke Ro eller Hvile, og da hun dansede hen imod den aabne Kirkedør, saa hun der en Engel i lange, hvide Klæder, med Vinger, som naaede ham fra Skuldrene ned til Jorden, hans Ansigt var strengt og alvorligt, og i Haanden holdt han et Sværd, saa bredt og skinnende.</p>

    <p>»Danse skal du!« sagde han, »danse paa dine røde Sko, til du bliver bleg og kold, til din Hud skrumper sammen</p>

    <div class="newpage" id="page-330"></div>

    <p>DE RØDE SKO.</p>

    <p>som en Benrad! danse skal du fra Dør til Dør, og hvor der bo stolte, forfængelige Børn, skal du banke paa, saa at de høre dig og frygte dig! Danse skal du, danse «</p>

    <p>»Naade!« raabte Karen. Men hun hørte ikke, hvad Engelen svarede, thi Skoene bar hende gennem Laagen, ud paa Marken, over Vej og over Sti, og altid maatte hun danse.</p>

    <p>En Morgenstund dansede hun forbi en Dør, hun kendte godt; indenfor lød Psalmesang, de bar en Kiste ud, som var pyntet med Blomster; da vidste hun, at den gamle Frue var død, og hun syntes, at nu var hun forladt af alle og forbandet af Guds Engel.</p>

    <p>Danse gjorde hun, og danse maatte hun, danse i den mørke Nat. Skoene bar hende af Sted over Tjørne og Stubbe, og hun rev sig til Blods, og hun dansede hen over Heden til et lille, ensomt Hus. Her vidste hun, at Skarpretteren boede, og hun bankede med Fingeren paa Ruden og sagde:</p>

    <p>»Kom ud! &mdash; kom ud! &mdash; Jeg kan ikke komme ind, for jeg danser!«</p>

    <p>Og Skarpretteren sagde: »Du veed nok ikke, hvem jeg er? Jeg hugger Hovedet af de onde Mennesker, og jeg kan mærke, at min Økse dirrer!«</p>

    <p>»Hug ikke Hovedet af mig!« sagde Karen, »for saa kan jeg ikke angre min Synd! men hug mine Fødder af med de røde Sko.«</p>

    <p>Og saa skriftede hun hele sin Synd, og Skarpretteren huggede Fødderne med de røde Sko af hende; men Skoene dansede med de smaa Fødder hen over Marken ind i den dybe Skov.</p>

    <p>Og han snittede hende Træben og Krykker, lærte hende en Psalme, den Synderne altid synge, og hun kyssede den Haand, som havde ført Øksen, og gik hen over Heden.</p>

    <p>»Nu har jeg lidt nok for de røde Sko!« sagde hun, »nu vil jeg gaa i Kirke, at de kunne se mig!« og hun gik nok saa rask mod Kirkedøren, men da hun kom der, dansede de røde Sko foran hende, og hun blev forfærdet og vendte om.</p>

    <p>Hele Ugen igennem var hun bedrøvet og græd mange, tunge Taarer, men da det blev Søndag, sagde hun: »Se saa!</p>

    <div class="newpage" id="page-331"></div>

    <p>nu har jeg lidt og stridt nok! jeg skulde tro, at jeg er lige saa god som mange af dem, der sidde og knejse derinde i Kirken!« og saa gik hun nok saa modig; men hun kom ikke længer end til Laagen, da saa hun de røde Sko danse foran sig, og hun forfærdedes og vendte om og angrede ret i Hjertet sin Synd.</p>

    <p>Og hun gik hen til Præstegaarden og bad, om hun maatte komme i Tjeneste der, flittig vilde hun være og gøre alt hvad hun kunde, paa Lønnen saa hun ikke, kun at hun maatte faa Tag over Hovedet og være hos gode Mennesker. Og Præstekonen havde ondt af hende og gav hende Tjeneste. Og hun var flittig og tankefuld. Stille sad hun og hørte til, naar om Aftenen Præsten læste højt af Bibelen. Alle de smaa holdt meget af hende, men naar de talte om Pynt og Stads og at være dejlig som en Dronning, rystede hun med Hovedet.</p>

    <p>Næste Søndag gik de alle til Kirke, og de spurgte hende, om hun vilde med, men hun saa bedrøvet, med Taarer i Øjnene, paa sine Krykker, og saa gik de andre hen at høre Guds Ord, men hun gik alene ind i sit lille Kammer; det var ikke større, end at der kunde staa en Seng og en Stol, og her satte hun sig med sin Psalmebog; og alt som hun med fromt Sind læste i den, bar Vinden Orgeltonerne fra Kirken over til hende, og hun løftede med Taarer sit Ansigt og sagde: »Oh, Gud hjælpe mig!«</p>

    <p>Da skinnede Solen saa klart, og lige foran hende stod den Guds Engel i de hvide Klæder, ham, hun hin Nat havde set i Kirkedøren, men han holdt ikke længer det skarpe Sværd, men en dejlig grøn Gren, der var fuld af Roser, og han rørte med den ved Loftet, og det hævede sig saa højt, og hvor han havde rørt, skinnede der en Guldstjerne, og han rørte ved Væggene, og de udvidede sig, og hun saa Orgelet, som spillede, hun saa de gamle Billeder med Præster og Præstekoner; Menigheden sad i de pyntede Stole og sang af Psalme-bogen, for Kirken var selv kommen hjem til den stakkels Pige i det lille, snævre Kammer, eller ogsaa var hun kommen der hen; hun sad i Stolen hos de andre Præstens Folk,</p>

    <div class="newpage" id="page-332"></div>

    <p>DE RØDE SKO.</p>

    <p>og da de havde endt Psalmen og saa op, nikkede de og sagde: »Det var ret, du kom, Karen!«</p>

    <p>»Det var Naade!« sagde hun.</p>

    <p>Og Orgelet klang, og Børnestemmerne i Koret lød saa blødt og dejligt. Det klare Solskin strømmede saa varmt gennem Vinduet ind i Kirkestolen, hvor Karen sad; hendes Hjerte blev saa fuldt af Solskin, af Fred og Glæde, at det brast; hendes Sjæl fløj paa Solskin til Gud, og der var der ingen, som spurgte om de røde Sko.</p>

    <p class="illus"><img alt="picture90" src="../Images/picture90.jpg" /></p>

    <div class="newpage" id="page-333"></div>

    <p>?VL~</p>

    <p class="illus"><img alt="picture91" src="../Images/picture91.jpg" /></p>

    <p>Springfyrene.</p>

    <p>Loppen, Græshoppen og Springgaasen vilde engang se, hvem af dem der kunde springe højest, og saa inviterede de hele Verden og hvem der ellers vilde komme at se den Stads, og det var tre ordentlige Springfyre, da de kom sammen i Stuen.</p>

    <p>»Ja, jeg giver min Datter til den, som springer højest!« sagde Kongen, »for det er saa fattigt, at de Personer skulle springe om ingenting!«</p>

    <p>Loppen kom først frem, den havde saadanne nette Manerer og hilsede til alle Sider, for den havde Frøkenblod i sig og var vant til kun at omgaas med Mennesker, og det gør nu meget.</p>

    <p>Nu kom Græshoppen, den var rigtignok betydelig sværere, men den havde dog ganske god Skik paa sig og var i grøn Uniform, og den var medfødt; desuden sagde Personen, at den havde en meget gammel Familie i det Land Ægypten; og at den her hjemme var højt vurderet, den var tagen lige fra Marken og sat i et Korthus, der havde tre Etager, alle sammen af Herreblade, der vendte den kulørte Side indad; der var baade Døre og Vinduer og det skaarne ud i Livet</p>

    <div class="newpage" id="page-334"></div>

    <p>paa Hjerter Dame. »Jeg synger saaledes,« sagde den, »at seksten indfødte Faarekyllinger, der have pebet fra smaa af og dog ikke faaet Korthus, have ved at høre mig ærgret sig endnu tyndere, end de vare!«</p>

    <p>Begge to, baade Loppen og Græshoppen, gjorde saaledes godt rede for hvem de vare, og at de troede, de nok kunde ægte en Prinsesse.</p>

    <p>Springgaasen sagde ikke noget, men man sagde om den, at den tænkte desto mere, og da Hofhunden kun snøftede til den, indestod han for, at Springgaasen var af god Familie; den gamle Raadmand, der havde faaet tre Ordener for at tie stille, forsikrede, at han vidste, at Springgaasen var begavet med Trolddomskraft; man kunde se paa Ryggen af den, om man fik en mild eller en streng Vinter, og det kan man ikke engang se paa Ryggen af ham, der skriver Almanakken.</p>

    <p>»Ja, jeg siger nu ikke noget!« sagde den gamle Konge, »men jeg gaar nu altid saadan og tænker mit!«</p>

    <p>Nu var det Springet om at gøre. Loppen sprang saa højt, at ingen kunde se det, og saa paastod de, at den slet ikke havde sprunget, og det var nu lumpent.</p>

    <p>Græshoppen sprang kun halvt saa højt, men den sprang Kongen lige i Ansigtet, og saa sagde han, det var ækelt.</p>

    <p>Springgaasen stod længe stille og betænkte sig, man troede til sidst, at den slet ikke kunde springe.</p>

    <p>»Bare den ikke har faaet ondt!« sagde Hofhunden, og saa snøftede han igen til den: Rutsch! sprang den et lille, skævt Spring hen i Skødet paa Prinsessen, der sad lavt paa en Guldskammel.</p>

    <p>Da sagde Kongen: »Det højeste Spring er at springe op til min Datter, for det er det fine af det, men sligt hører der Hoved til at falde paa, og Springgaasen har vist, at den har Hoved. Den har Ben i Panden!«</p>

    <p>Og saa fik den Prinsessen.</p>

    <p>»Jeg sprang dog højest!« sagde Loppen. »Men det kan være det samme! lad hende kun have den Gaaserad med</p>

    <div class="newpage" id="page-335"></div>

    <p>SPRINGFYRENE.</p>

    <p>335</p>

    <p>Pind og med Beg! jeg sprang dog højest, men der skal i denne Verden Krop til, for at de kunne se en!«</p>

    <p>Og saa gik Loppen i fremmed Krigstjeneste, hvor man siger, at den blev slaaet ihjel.</p>

    <p>Græshoppen satte sig ude i Grøften og tænkte over, hvorledes det egentlig gik til i Verden, og den sagde ogsaa: »Krop skal der til! Krop skal der til!« og saa sang den sin egen bedrøvelige Vise, og det er af den, vi har taget Historien, som dog gerne kunde være Løgn, om den endogsaa var trykt.</p>

    <p class="illus"><img alt="picture92" src="../Images/picture92.jpg" /></p>

    <div class="newpage" id="page-336"></div>

    <p class="illus"><img alt="picture93" src="../Images/picture93.jpg" /></p>

    <p>Hyrdinden og Skorstensfejeren.</p>

    <p>Har du nogensinde set et rigtigt gammelt Træskab, ganske sort af Alderdom og skaaret ud med Snirkler og Løvværk? Just saadant et stod der i en Dagligstue, det var arvet efter Oldemoder og udskaaret med Roser og Tulipaner fra øverst til nederst; der var de underligste Snirkler, og mellem dem stak smaa Hjorte Hovedet frem med mange Takker; men midt paa Skabet stod snittet en hel Mand, han var rigtignok grinagtig at se paa, og grine gjorde han, man kunde ikke kalde det at le, han havde Gedebukkeben, smaa Horn i Panden og et langt Skæg. Børnene i Stuen kaldte ham altid Gedebuk kebens-Overogun der generalkr igskomman-dersergeanten, for det var et svært Navn at sige, og der er ikke mange, der faa den Titel; men at lade ham skære ud, det var ogsaa noget. Dog nu var han der jo! altid saa han hen til Bordet under Spejlet, for der stod en yndig, lille Hyrdinde af Porcelæn; Skoene vare forgyldte, Kjolen nydeligt hæftet op med en rød Rose, og saa havde hun Guldhat og Hyrdestav; hun var dejlig! Tæt ved hende stod en lille Skorstensfejer, saa sort som et Kul, men iøvrigt ogsaa af</p>

    <div class="newpage" id="page-337"></div>

    <p>Porcelæn; han var lige saa ren og pæn som nogen anden; at han var Skorstensfejer, det var jo bare noget, han forestillede; Porcelænsmageren kunde lige saa godt have gjort en Prins af ham, for det var eet.</p>

    <p>Der stod han med sin Stige saa nydeligt, og med et Ansigt, saa hvidt og rødt som en Pige, og det var egentlig en Fejl, for lidt sort kunde han gerne have været. Han stod ganske nær ved Hyrdinden; de vare begge to stillede, hvor de stod, og da de nu vare stillede, saa havde de forlovet sig, de passede jo for hinanden, de vare unge Folk, de vare af samme Porcelæn og begge lige skrøbelige.</p>

    <p>Tæt ved dem stod der nok en Dukke, der var tre Gange større, det var en gammel Kineser, som kunde nikke; han var ogsaa af Porcelæn og sagde, at han var Bedstefader til den lille Hyrdinde, men det kunde han nok ikke bevise; han paastod, at han havde Magt over hende, og derfor havde han nikket til Gedebukkebens-Overogundergeneralkrigskom-mandersergeanten, der friede til den lille Hyrdinde.</p>

    <p>»Der faar du en Mand,« sagde den gamle Kineser, »en Mand, som jeg næsten tror er af Mahognitræ, han kan gøre dig til Gedebukkebens-Overogundergeneralkrigskommander-sergeantinde, han har hele Skabet fuldt af Sølvtøj, foruden hvad han har i hemmelige Gemmer.«</p>

    <p>»Jeg vil ikke ind i det mørke Skab!« sagde den lille Hyrdinde, »jeg har hørt sige, at han har derinde elleve Porcelæns Koner!«</p>

    <p>»Saa kan du være den tolvte!« sagde Kineseren, »i Nat, saa snart det knager i det gamle Skab, skal I have Bryllup, saa sandt som jeg er en Kineser!« og saa nikkede han med Hovedet og faldt i Søvn.</p>

    <p>Men den lille Hyrdinde græd og saa paa sin Hjertensallerkæreste, Porcelæns Skorstensfejeren.</p>

    <p>»Jeg tror, jeg vil bede dig,« sagde hun, »at du vil gaa med mig ud i den vide Verden, for her kunne vi ikke blive!«</p>

    <p>»Jeg vil alt hvad du vil!« sagde den lille Skorstensfejer, »lad os straks gaa, jeg tænker nok, jeg kan ernære dig ved Professionen!«</p>

    <p>H. C. Andersen: Eventyr og Historier. 22</p>

    <div class="newpage" id="page-338"></div>

    <p>»Gid vi vare vel nede af Bordet!« sagde hun, »jeg bliver ikke glad, før vi ere ude i den vide Verden!«</p>

    <p>Og han trøstede hende og viste, hvor hun skulde sætte sin lille Fod paa de udskaarne Kanter og det forgyldte Løvværk ned om Bordbenet; sin Stige tog han ogsaa til Hjælp, og saa vare de nede paa Gulvet, men da de saa hen til det gamle Skab, var der saadant et Røre; alle de udskaarne Hjorte stak Hovederne længere frem, rejste Takkerne og drejede med Halsen! Gedebukkebens-Overogundergene-ralkrigskommandersergeanten sprang højt i Vejret og raabte over til den gamle Kineser: »Nu løbe de! nu løbe de!«</p>

    <p>Da bleve de lidt forskrækkede og sprang hurtigt op i Skuffen til Forhøjningen.</p>

    <p>Her laa tre, fire Spil Kort, som ikke vare komplette, og et lille Dukketeater, der var rejst op, saa godt det lod sig gøre; der blev spillet Komedie, og alle Damerne, baade Ruder og Hjerter, Kløver og Spader, sad i første Række og viftede sig med deres Tulipaner, og bag ved dem stod alle Knægtene og viste, at de havde Hoved baade foroven og forneden, saa-ledes som Spillekort have det. Komedien handlede om to, som ikke maatte faa hinanden, og Hyrdinden græd derover, for det var ligesom hendes egen Historie.</p>

    <p>»Det kan jeg ikke holde ud!« sagde hun. »Jeg maa op af Skuffen!« men da de kom paa Gulvet og saa op til Bordet, saa var den gamle Kineser vaagnet og rokkede med hele Kroppen, han var jo en Klump forneden.</p>

    <p>»Nu kommer den gamle Kineser!« skreg den lille Hyrdinde, og saa faldt hun lige ned paa sine Porcelæns Knæ, saa bedrøvet var hun.</p>

    <p>»Jeg faar en Tanke,« sagde Skorstensfejeren, »skulle vi krybe ned i den store Potpourrikrukke, der staar i Krogen; der kunne vi ligge paa Roser og Lavendler og kaste ham Salt i Øjnene, naar han kommer.«</p>

    <p>»Det kan ikke forslaa!« sagde hun, »desuden veed jeg, at den gamle Kineser og Potpourrikrukken have været forlovede, og der bliver altid lidt Godhed tilbage, naar man saadan</p>

    <div class="newpage" id="page-339"></div>

    <p>har staaet i Forhold; nej, der er ikke andet for end at gaa ud i den vide Verden!«</p>

    <p>»Har du virkelig Mod til at gaa med mig ud i den vide Verden?« spurgte Skorstensfejeren. »Har du betænkt, hvor stor den er, og at vi aldrig mere kunne komme her tilbage?«</p>

    <p>»Det har jeg!« sagde hun.</p>

    <p>Og Skorstensfejeren saa ganske stift paa hende, og saa sagde han: »Min Vej gaar gennem Skorstenen! har du virkelig Mod til at krybe med mig gennem Kakkelovnen, baade gennem Tromlen og Røret? saa komme vi ud i Skorstenen, og der forstaar jeg at bruge mig! vi stige saa højt, at de ikke kunne naa os, og øverst oppe er der et Hul ud til den vide Verden!«</p>

    <p>Og han førte hende hen til Kakkelovnsdøren.</p>

    <p>»Der ser sort ud!« sagde hun, men hun gik dog med ham, baade gennem Tromlen og gennem Røret, hvor der var den bælgmørke Nat.</p>

    <p>»Nu ere vi i Skorstenen!« sagde han, »og se! se! ovenover skinner den dejligste Stjerne!«</p>

    <p>Og det var en virkelig Stjerne paa Himlen, der skinnede lige ned til dem, ligesom den vilde vise dem Vejen. Og de kravlede, og de krøb, en gruelig Vej var det, saa højt, saa højt; men han løftede og lettede, han holdt hende og viste de bedste Steder, hvor hun skulde sætte sine smaa Porcelæns Fødder, og saa naaede de lige op til Skorstensranden, og paa den satte de sig, for de vare rigtignok trætte, og det kunde de o^saa være.</p>

    <p>Himlen med alle dens Stjerner var ovenover, og alle Byens Tage nedenunder; de saa saa vidt omkring, saa langt ud i Verden; den stakkels Hyrdinde havde aldrig tænkt sig det saaledes, hun lagde sit lille Hoved op til sin »Skorstensfejer, og saa græd hun, saa at Guldet sprang af hendes Liv-baand.</p>

    <p>»Det er alt for meget!« sagde hun. »Det kan jeg ikke holde ud! Verden er alt for stor! gid jeg var igen paa det lille Bord under Spejlet! jeg bliver aldrig glad, før jeg er</p>

    <p>22*</p>

    <div class="newpage" id="page-340"></div>

    <p>der igen! nu har jeg fulgt dig ud til den vide Verden, nu kan du gerne følge mig hjem igen, dersom du holder noget af mig!«</p>

    <p>Og Skorstensfejeren talte fornuftigt for hende, talte om den gamle Kineser og om Gedebukkebens-Overogundergene-ralkrigskommandersergeanten, men hun hulkede saa grueligt og kyssede sin lille Skorstensfejer, saa han kunde ikke andet end føje hende, skønt det var galt.</p>

    <p>Og saa kravlede de igen med stor Besværlighed ned igennem Skorstenen, og de krøb gennem Tromlen og Røret, det var slet ikke rart, og saa stod de i den mørke Kakkelovn; der lurede de bag Døren for at faa at vide, hvorledes det stod til i Stuen. Der var ganske stille; de kiggede ud &mdash; ak, der laa midt paa Gulvet den gamle Kineser, han var falden ned af Bordet, da han vilde efter dem, og laa slaaet i tre Stykker; hele Ryggen var gaaet af i een Stump, og Hovedet laa trillet hen i en Krog; Gedebukkebens-Overogundergene-ralkrigskommandersergeanten stod, hvor han altid havde staaet, og tænkte over.</p>

    <p>»Det er grueligt!« sagde den lille Hyrdinde, »gamle Bedstefader er slaaet i Stykker, og vi ere Skyld deri! det kan jeg aldrig overleve!« og saa vred hun sine smaa bitte Hænder.</p>

    <p>»Han kan klinkes endnu!« sagde Skorstensfejeren. »Han kan meget godt klinkes! &mdash; Vær bare ikke saa heftig, naar de lime ham i Ryggen og give ham en god Klinke i Nakken, saa vil han være saa god som ny igen og kan sige os mange Ubehageligheder!«</p>

    <p>»Tror du?« sagde hun, og saa krøb de op igen paa Bordet, hvor de før havde staaet.</p>

    <p>»Se saa langt kom vi!« sagde Skorstensfejeren, »der kunde vi have sparet os al den Ulejlighed!«</p>

    <p>»Havde vi kun den gamle Bedstefader klinket!« sagde Hyrdinden. »Kan det være saa dyrt!«</p>

    <p>Og klinket blev han; Familien lod ham lime i Ryggen, han fik en god Klinke i Halsen, han var saa god som ny, men nikke kunde han ikke.</p>

    <p>»De er nok bleven hovmodig, siden De har været slaaet</p>

    <div class="newpage" id="page-341"></div>

    <p>HYRDINDEN OG SKORSTENSFEJEREN.</p>

    <p>341</p>

    <p>i Stykker!« sagde Gedebukkebens-Overogundergeneralkrigs-kommandersergeanten, »jeg synes dog ikke, at det er noget at være saa stolt af! skal jeg have hende, eller skal jeg ikke have hende?«</p>

    <p>Og Skorstensfejeren og den lille Hyrdinde saa saa rørende paa den gamle Kineser; de vare saa bange, han skulde nikke, men han kunde ikke, og det var ham ubehageligt at fortælle til en fremmed, at han havde bestandig en Klinke i Nakken, og saa bleve Porcelænsfolkene sammen, og de velsignede Bedstefaders Klinke og holdt af hinanden, til de gik i Stykker.</p>

    <p class="illus"><img alt="picture94" src="../Images/picture94.jpg" /></p>

    <div class="newpage" id="page-342"></div>

    <p class="illus"><img alt="picture95" src="../Images/picture95.jpg" /></p>

    <p>Holger Danske.</p>

    <p>Der er i Danmark et gammelt Slot, som hedder Kronborg, det ligger lige ud i Øresund, hvor de store Skibe hver Dag sejle forbi i Hundredvis, baade engelske, russiske og preussiske; og de hilse med Kanoner for det gamle Slot: »Bum!« og Slottet svarer igen med Kanoner: »Bum!« for saaledes sige Kanonerne »God Dag!« »Mange Tak!« &mdash; Om Vinteren sejler der ingen Skibe, saa ligger alt med Is lige over til det svenske Land, men det er ordentlig ligesom en hel Landevej, der vajer det danske Flag og det svenske Flag, og danske og svenske Folk sige hverandre: »God Dag,« »Mange Tak!« men ikke med Kanoner, nej, med venligt Haandtag, og den ene henter Hvedebrød og Kringler hos den anden, for fremmed Mad smager bedst. Men Pragten i det hele er dog det gamle Kronborg, og under det er det, at Holger Danske sidder i den dybe, mørke Kælder, hvor ingen kommer; han er klædt i Jern og Staal og støtter sit Hoved paa de stærke Arme; hans lange Skæg hænger ud over Marmorbordet, hvor det er vokset fast; han sover og drømmer, men i Drømme ser han alt, hvad der sker her-</p>

    <div class="newpage" id="page-343"></div>

    <p>oppe i Danmark. Hver Juleaften kommer en Guds Engel og siger ham, at det er rigtigt, som han har drømt, og at han godt kan sove igen, for Danmark er endnu ikke i nogen ordentlig Fare; men kommer det i en, ja, saa vil den gamle Holger Danske rejse sig, saa Bordet revner, naar han trækker Skægget til sig; saa kommer han frem og slaar, saa det høres i alle Verdens Lande.</p>

    <p>Alt dette om Holger Danske sad en gammel Bedstefader og fortalte sin lille Sønnesøn, og den lille Dreng vidste, at hvad Bedstefader sagde, det var sandt. Og medens den gamle sad og fortalte, saa snittede han paa et stort Træbillede; det skulde forestille Holger Danske og stilles forud paa et Skib; for den gamle Bedstefader var Billedsnitter, og det er saadan en Mand, som skærer ud til Skibenes Gal-lioner, eftersom hvert Skib skal kaldes; og her havde han udskaaret Holger Danske, der stod saa rank og stolt med sit lange Skæg og holdt i den ene Haand det brede Slagsværd, men støttede den anden Haand paa det danske Vaaben.</p>

    <p>Og den gamle Bedstefader fortalte saa meget om mærkelige danske Mænd og Kvinder, at den lille Sønnesøn til sidst syntes, at nu vidste han lige saa meget, som Holger Danske kunde vide, der jo dog kun drømte derom; og da den lille kom i sin Seng, tænkte han saa meget derpaa, at han ordentlig knugede sin Hage til Sengedynen og syntes, at han havde et langt Skæg, der var groet fast i den.</p>

    <p>Men den gamle Bedstefader blev siddende ved sit Arbejde og snittede paa den sidste Del deri, det var det danske Vaaben; og nu var han færdig, og han saa paa det hele, og han tænkte paa alt, hvad han havde læst og hørt, og hvad han i Aften havde fortalt den lille Dreng; og han nikkede og tørrede sine Briller, satte dem paa igen og sagde: »Ja, i min Tid kommer nok ikke Holger Danske; men Drengen der i Sengen kan maaske faa ham at se og være med, naar det rigtigt gælder,« og den gamle Bedstefader nikkede, og jo mere han saa paa sin Holger Danske, des tydeligere blev det ham, at det var et godt Billede, han der havde gjort; han syntes ordentlig, at det fik Kulør, og at Harnisket skin-</p>

    <div class="newpage" id="page-344"></div>

    <p>nede som Jern og Staal; Hjerterne i del danske Vaaben bleve mere og mere røde, og Løverne sprang med Guldkroner paa.</p>

    <p>»Det er dog det dejligste Vaaben, nogen i Verden har!« sagde den gamle. »Løverne ere Styrke, og Hjerterne ere Mildhed og Kærlighed!« og han saa paa den øverste Løve og tænkte paa Kong Knud, der bandt det store England til Danmarks Kongestol, og han saa paa den anden Løve og tænkte paa Valdemar, som samlede Danmark og betvang de vendiske Lande; han saa paa den tredie Løve og tænkte paa Margrethe, som forenede Danmark, Sverrig og Norge; men idet han saa paa de røde Hjerter, saa skinnede de endnu stærkere end før, de bleve til Flammer, som bevægede sig, og hans Tanke fulgte hver af dem.</p>

    <p>Den første Flamme førte ham ind i et snævert, mørkt Fængsel; der sad en Fange, en dejlig Kvinde, Christian den Fjerdes Datter: Eleonora Ulfeldt; og Flammen satte sig som en Rose paa hendes Bryst og blomstrede sammen med hendes Hjerte, hun, den ædleste og bedste af alle danske Kvinder.</p>

    <p>»Ja, det er et Hjerte i Danmarks Vaaben!« sagde den gamle Bedstefader.</p>

    <p>Og hans Tanker fulgte Flammen, som førte ham ud paa Havet, hvor Kanonerne buldrede, hvor Skibene laa indhyllede i Røg; og Flammen hæftede sig som et Ordensbaand paa Hvitfeldts Bryst, idet han til Flaadens Frelse sprængte sig og sit Skib i Luften.</p>

    <p>Og den tredie Flamme førte ham til Grønlands usle Hytter, hvor Præsten Hans Egede stod med Kærlighed i Ord og Gerning; Flammen var en Stjerne paa hans Bryst, et Hjerte til det danske Vaaben.</p>

    <p>Og den gamle Bedstefaders Tanker gik foran den svævende Flamme, thi hans Tanke vidste, hvor Flammen vilde hen. I Bondekonens fattige Stue stod Frederik den Sjette og skrev sit Navn med Kridt paa Bjælken; Flammen bævede paa hans Bryst, bævede i hans Hjerte; i Bondens Stue blev hans Hjerte et Hjerte i Danmarks Vaaben. Og den gamle Bedstefader tørrede sine Øjne, for han havde kendt og levet</p>

    <div class="newpage" id="page-345"></div>

    <p>for Kong Frederik med de sølvhvide Haar og de ærlige, blaa Øjne, og lian foldede sine Hænder og saa stille frem for sig. Da kom den gamle Bedstefaders Sønnekone og sagde, at det var sildigt, nu skulde han hvile, og at Aftensbordet var dækket.</p>

    <p>»Men dejligt er det dog, hvad du der har gjort, Bedstefader!« sagde hun. »Holger Danske og hele vort gamle Vaaben! &mdash; Det er, ligesom om jeg havde set det Ansigt før!«</p>

    <p>»Nej, det har du nok ikke!« sagde den gamle Bedstefader, »men jeg har set det, og jeg har stræbt at snitte det i Træ, saaledes som jeg husker det. Den Gang var det, da Englænderne laa paa Reden, den danske anden April, da vi viste, vi vare gamle Danske. Paa »Danmark«, hvor jeg stod i Steen Billes Eskadre, havde jeg en Mand ved min Side; det var, som Kuglerne vare bange for ham! Lystig sang han gamle Viser og skød og stred, som var han mer end et Menneske. Jeg husker hans Ansigt endnu; men hvorfra han kom, hvorhen han gik, veed jeg ikke, veed ingen. Jeg har tit tænkt, det var nok gamle Holger Danske selv, der var svømmet ned fra Kronborg og hjalp os i Farens Stund; det var nu min Tanke, og der staar hans Billede!«</p>

    <p>Og det kastede sin store Skygge helt op ad Væggen, selv noget hen ad Loftet; det saa ud, som var det den virkelige Holger Danske selv, som stod der bag ved, for Skyggen rørte sig, men det kunde da ogsaa være, fordi Flammen i Lyset ikke brændte stadig. Og Sønnekonen kyssede den gamle Bedstefader og førte ham hen i den store Lænestol foran Bordet, og hun og hendes Mand, som jo var den gamle Bedstefaders Søn og Fader til den lille Dreng, der laa i Sengen, sad og spiste deres Aftensmad, og den gamle Bedstefader talte om de danske Løver og de danske Hjerter, om Styrken og Mildheden, og ganske tydeligt forklarede han, at der var endnu een Styrke foruden den, der laa i Sværdet, og han pegede paa Hylden, hvor der laa gamle Bøger, hvor alle Holbergs Komedier laa, de, som saa tit vare læste, for de vare saa morsomme, man syntes ordentlig at kende alle de Personer deri fra gamle Dage.</p>

    <div class="newpage" id="page-346"></div>

    <p>»Se, han har ogsaa vidst at hugge!« sagde den gamle Bedstefader; »han har hugget det gale og kantede af Folk, saa langt han kunde!« og gamle Bedstefader nikkede hen til Spejlet, hvor Almanakken stod med »Rundetaarn«, og saa sagde han: »Tyge Brahe, han var ogsaa en, som brugte Sværdet; ikke til at hugge i Kød og Ben, men hugge en tydeligere Vej op imellem alle Himlens Stjerner! &mdash; Og saa han, hvis Fader var af min Stand, den gamle Billedsnitters Søn, han, vi selv have set med det hvide Haar og de stærke Skuldre, han, som nævnes af alle Verdens Lande! ja, han</p>

    <p>kunde hugge, jeg kan kun snitte! Jo, Holger Danske kan komme paa mange Maader, saa at der i alle Verdens Lande høres om Danmarks Styrke! Skal vi saa drikke Bertels Skaal!«</p>

    <p>Men den lille Dreng i Sengen saa tydeligt det gamle Kronborg med Øresund, den virkelige Holger Danske, som sad dybt dernede med Skægget vokset fast i Marmorbordet og drømte om alt, hvad der sker heroppe; Holger Danske drømte ogsaa om den lille fattige Stue, hvor Billedsnitteren sad, han hørte alt, hvad der blev talt, og nikkede i Drømme og sagde:</p>

    <div class="newpage" id="page-347"></div>

    <p>»Ja, husk kun paa mig, I danske Folk! behold mig i Tanke! jeg kommer i Nødens Time.«</p>

    <p>Og uden for Kronborg skinnede den klare Dag, og Vinden bar Jægerhornets Toner over fra Nabolandet, Skibene sejlede forbi og hilsede: »Bum! bum!« og fra Kronborg svarede det: »Bum! bum!« men Holger Danske vaagnede ikke, hvor stærkt de skød, for det var jo bare: »God Dag!« &mdash; »Mange Tak!« Der skal skydes anderledes, før han vil vaagne; men han vaagner nok, for der er Krummer i Holger Danske.</p>

    <div class="newpage" id="page-348"></div>

    <p class="illus"><img alt="picture96" src="../Images/picture96.jpg" /></p>

    <p>Den lille Pige med Svovlstikkerne.</p>

    <p>Det var saa grueligt koldt; det sneede, og det begyndte at blive mørk Aften; det var ogsaa den sidste Aften i Aaret, Nytaarsaften. I denne Kulde og i dette Mørke gik paa Gaden en lille, fattig Pige med bart Hoved og nøgne Fødder; ja, hun havde jo rigtignok haft Tøfler paa, da hun kom hjemme fra, men hvad kunde det hjælpe! det var meget store Tøfler, hendes Moder havde sidst brugt dem, saa store vare de, og dem tabte den lille, da hun skyndte sig over Gaden, idet to Vogne foer saa grueligt stærkt forbi; den ene Tøffel var ikke at finde, og den anden løb en Dreng med; han sagde, at den kunde han bruge til Vugge, naar han selv fik Børn.</p>

    <p>Der gik nu den lille Pige paa de nøgne, smaa Fødder, der vare røde og blaa af Kulde; i et gammelt Forklæde holdt hun en Mængde Svovlstikker, og eet Bundt gik hun med i Haanden; ingen havde den hele Dag købt af hende; ingen havde givet hende en lille Skilling; sulten og forfrossen gik hun og saa saa forkuet ud, den lille Stakkel! Snefnuggene faldt i hendes lange, gule Haar, der krøllede saa smukt om Nakken, men den Stads tænkte hun rigtignok ikke paa. Ud fra alle Vinduer skinnede Lysene, og saa lugtede der i Gaden</p>

    <div class="newpage" id="page-349"></div>

    <p>saa dejligt af Gaasesteg; det var jo Nytaarsaften, ja, det tænkte hun paa.</p>

    <p>Henne i en Krog mellem to Huse, det ene gik lidt mere frem i Gaden end det andet, der satte hun sig og krøb sammen; de smaa Ben havde hun trukket op under sig, men hun frøs endnu mere, og hjem turde hun ikke gaa, hun havde jo ingen Svovlstikker solgt, ikke faaet en eneste Skilling, hendes Fader vilde slaa hende, og koldt var der ogsaa hjemme, de havde kun Taget lige over dem, og der peb Vinden ind, skønt der var stoppet Straa og Klude i de største Sprækker. Hendes smaa Hænder vare næsten ganske døde af Kulde. Ak! en lille Svovlstik kunde gøre godt. Turde hun bare trække een ud af Bundtet, stryge den mod Væggen og varme Fingrene. Hun trak een ud, »ritch!« hvor sprudede den, hvor brændte den! det var en varm, klar Lue, ligesom et lille Lys, da hun holdt Haanden om den; det var et underligt Lys; den lille Pige syntes, hun sad foran en stor Jernkakkelovn med blanke Messingkugler og Messingtromle; Ilden brændte saa velsignet, varmede saa godt; nej, hvad var det! &mdash; Den lille strakte allerede Fødderne ud for ogsaa at varme disse, &mdash; &mdash; da slukkedes Flammen. Kakkelovnen forsvandt, hun sad med en lille Stump af den udbrændte Svovlstik i Haanden.</p>

    <p>En ny blev strøget, den brændte, den lyste, og hvor Skinnet faldt paa Muren, blev denne gennemsigtig som et Flor; hun saa lige ind i Stuen, hvor Bordet stod dækket med en skinnende hvid Dug, med fint Porcelæn, og dejligt dampede den stegte Gaas, fyldt med Svesker og Æbler; og hvad der endnu var prægtigere, Gaasen sprang fra Fadet, vraltede hen ad Gulvet med Gaffel og Kniv i Ryggen; lige hen til den fattige Pige kom den; da slukkedes Svovlstikken, og der var kun den tykke, kolde Mur at se.</p>

    <p>Hun tændte en ny. Da sad hun under det dejligste Juletræ; det var endnu større og mer pyntet, end det hun gennem Glasdøren havde set hos den rige Købmand nu sidste Jul; tusinde Lys brændte paa de grønne Grene, og brogede Billeder, som de, der pyntede Butiksvinduerne, saa ned til</p>

    <div class="newpage" id="page-350"></div>

    <p>DEN LILLE PIGE MED SVOVLSTIKKERNE.</p>

    <p>hende. Den lille strakte begge Hænder i Vejret &mdash; da slukkedes Svovlstikken; de mange Julelys gik højere og højere, hun saa, de vare nu de klare Stjerner, een af dem faldt og gjorde en lang Ildstribe paa Himlen.</p>

    <p>»Nu dør der een!« sagde den lille, for gamle Mormor, som var den eneste, der havde været god mod hende, men nu var død, havde sagt: Naar en Stjerne falder, gaar der en Sjæl op til Gud.</p>

    <p>Hun strøg igen mod Muren en Svovlstik, den lyste rundt om, og i Glansen stod den gamle Mormor, saa klar, saa skinnende, saa mild og velsignet.</p>

    <p class="illus"><img alt="picture97" src="../Images/picture97.jpg" /></p>

    <p>»Mormor!« raabte^den lille, »oh, tag mig med! jeg veed, du er borte, naar Svovlstikken gaar ud, borte ligesom den varme Kakkelovn, den dejlige Gaasesteg og det store, velsignede Juletræ!« &mdash; og hun strøg i Hast den hele Rest Svovlstikker, der var i Bundtet, hun vilde ret holde paa Mormor; og Svovlstikkerne lyste med saadan en Glans, at det var klarere end den lyse Dag. Mormor havde aldrig før været saa smuk, saa stor; hun løftede den lille Pige op paa sin Arm, og de fløj i Glans og Glæde saa højt, saa højt; og der var ingen Kulde, ingen Hunger, ingen Angest, &mdash; de vare hos Gud.</p>

    <p>Men i Krogen ved Huset sad i den kolde Morgenstund den lille Pige med røde Kinder, med Smil om Munden</p>

    <div class="newpage" id="page-351"></div>

    <p>&mdash; død, frosset ihjel den sidste Aften i det gamle Aar. Nyt-aarsmorgen gik op over det lille Lig, der sad med Svovlstikkerne, hvoraf et Knippe var næsten brændt. Hun har villet varme sig, sagde man; ingen vidste, hvad smukt hun havde set, i hvilken Glans hun med gamle Mormor var gaaet ind til Nytaarsglæde.</p>

    <div class="newpage" id="page-352"></div>

    <p>'Nlt^</p>

    <p class="illus"><img alt="picture98" src="../Images/picture98.jpg" /></p>

    <p>Nabofamilierne.</p>

    <p>Man skulde rigtignok tro, at der var noget paa Færde i Gadekæret, men der var ikke noget paa Færde! Alle Ænderne, ligesom de allerbedst laa paa Vandet, nogle stod paa Hovedet, for det kunde de, satte med eet lige i Land; man kunde se i det vaade Ler Sporene af deres Fødder, og man kunde høre et langt Stykke borte, at de skreg. Vandet kom ordentlig i Bevægelse, og nylig var det blankt som et Spejlglas, man saa deri hvert Træ, hver Busk tæt ved, og det gamle Bondehus med Hullerne i Gavlen og Svalereden, men især det store Rosentræ, fuldt af Blomster, der hang fra Muren næsten lige ud over Vandet, og deri stod det hele ligesom et Skilderi, men alt sammen paa Hovedet; og da Vandet kom i Uro, saa løb det ene i det andet, hele Billedet var borte. To Andefjer, der faldt af Ænderne, som fløj, vippede ordentlig op og ned, med- eet tog de Fart, ligesom om der var Vind, men der var ingen Vind, og saa laa de stille, og Vandet blev spejlglat igen, man saa tydeligt Gavlen med Svalereden, og Rosentræet saa man; hver Rose spejlede sig, de vare saa dejlige, men de vidste det ikke selv, for</p>

    <div class="newpage" id="page-353"></div>

    <p>ingen havde sagt dem det. Solen skinnede ind imellem de fine Blade, der vare saa fyldte med Duft; og det var for hver Rose ligesom for os, riaar vi ere ret lyksalige henne i Tanker.</p>

    <p>»Hvor det er dejligt at være til!« sagde hver Rose, »det eneste, jeg veed at ønske, er, at jeg kunde kysse Solen, fordi den er saa varm og klar. &mdash; Ja, Roserne dernede i Vandet vilde jeg ogsaa kysse; de ligne os ganske akkurat; jeg vilde kysse de søde Fugleunger dernede i Reden; ja, der er ogsaa nogle oven over os! de stikke Hovederne ud og pippe saa smaat! de have slet ingen Fjer som deres Fader og Moder. Det er gode Naboer, vi have, baade dem ovenover og nedenunder. Oh, hvor det er dejligt at være til!«</p>

    <p>De smaa Unger oppe og nede, &mdash; ja, de nede vare kun Skin i Vandet, &mdash; vare Spurve, Fader og Moder vare Spurve; de havde taget den tomme Svalerede fra i Fjor, i den laa de og vare hjemme.</p>

    <p>»Er det Ællingebørn, som svømme der?« spurgte Spurveungerne, da de saa Andefjerene drive paa Vandet.</p>

    <p>»Gør fornuftige Spørgsmaal, naar I spørge!« sagde Moderen; »ser I ikke, at det er Fjer, levende Kjoletøj, som jeg har det, og I faa det, men vort er finere! Gid vi ellers havde dem heroppe i Reden, for de varme. Jeg gad vide, hvad det var, som forskrækkede Ænderne; det maa have været noget i Vandet, for mig var det vist ikke, skønt jeg sagde rigtignok noget stærkt »Pip« til jer. De tykhovede Roser burde vide det, men de veed ingenting, de se kun paa sig selv og lugte. Jeg er inderlig ked af de Naboer!«</p>

    <p>»Hør de søde, smaa Fugle deroppe!« sagde Roserne, »de begynde nu ogsaa paa at ville synge! &mdash; De kunne ikke, men det kommer nok! &mdash; Hvor det maa være en stor Fornøjelse! Det er ganske morsomt at have saadanne lystige Naboer!« &mdash;</p>

    <p>I Galop kom i det samme to Heste, de skulde vandes; en Bondedreng sad paa den ene, og han havde taget alle sine Klæder af undtagen sin sorte Hat; den var saa stor og bred. Drengen fløjtede, ligesom om han var en lille Fugl, og red saa ud i det dybeste af Gadekæret; og da han kom</p>

    <p>H. C. Andersen: Eventyr og Historier. 23</p>

    <div class="newpage" id="page-354"></div>

    <p>over mod Rosentræet, rev han en af Roserne af og stak den op i Hatten; saa troede han at være rigtig pyntet, og red saa bort med den. De andre Roser saa efter deres Søster og spurgte hverandre: »Hvor rejste hun hen?« men det vidste ingen.</p>

    <p>»Jeg gad nok komme ud i Verden!« sagde den ene til den anden, »men her hjemme i vort eget grønne er ogsaa dejligt! om Dagen er Solen saa varm, og om Natten skinner Himlen endnu smukkere! det kan vi se gennem de mange smaa Huller, der er paa den!«</p>

    <p>Det var Stjernerne, som de troede vare Huller, for Roserne vidste det ikke bedre.</p>

    <p>»Vi live op om Huset!« sagde Spurvemoderen, »og Svalereder bringe Lykke, siger Folk; derfor ere de glade ved at have os! men de Naboer der, saadan en hel Rosenbusk op ad Muren, sætter Fugtighed; jeg tænker, den kommer nok bort, saa kan der dog gro et Korn. Roser ere kun at se paa og at lugte til, eller i det højeste at stikke i Hatten. Hvert Aar, det veed jeg fra min Moder, saa falde de af, Bondekonen sylter dem med Salt, de faa et fransk Navn, som jeg ikke kan sige og heller ikke bryder mig om; og saa lægges de paa Ilden, naar der skal lugte godt. Se, det er deres Levnedsløb, de ere bare for Øjne og Næse. Nu veed I det!«</p>

    <p>Da det blev Aften, og Myggene dansede i den varme Luft, hvor Skyerne vare saa røde, kom Nattergalen og sang for Roserne, at det skønne var som Solskinnet i denne Verden, og at det skønne levede altid. Men Roserne troede, at Nattergalen sang om sig selv, og det kunde man jo ogsaa tænke. Det faldt dem slet ikke ind, at det var dem, der skulde have Sangen, men glade vare de ved den og tænkte paa, om ikke alle de smaa Spurveunger ogsaa kunde blive til Nattergale.</p>

    <p>»Jeg forstod meget godt hvad den Fugl sang!« sagde Spurveungerne, »der var bare et Ord, jeg ikke forstod: Hvad er det skønne?«</p>

    <p>»Det er ingenting!« sagde Spurvemoderen, »det er bare saadanne et Udseende. Oppe paa Herregaarden, hvor Duerne</p>

    <div class="newpage" id="page-355"></div>

    <p>har deres eget Hus og hver Dag faa Ærter og Korn strøet i Gaarden, &mdash; jeg har spist med dem, og det skal I ogsaa komme til! sig mig hvem du omgaas, saa skal jeg sige dig, hvem du er! &mdash; deroppe paa Herregaarden har de to Fugle med grønne Halse og en Top paa Hovedet; Halen kan brede sig ud, som var den et stort Hjul, og den har alle Kulører, saa at det gør ondt i Øjnene; Paafugle kaldes de, og de er det skønne; de skulde pilles lidt, da saa de ikke anderledes ud end vi andre. Jeg havde hugget dem, dersom de ikke havde været saa store!«</p>

    <p>»Jeg vil hugge dem!« sagde den mindste Spurveunge, og han havde endnu ikke Fjer.</p>

    <p>Inde i Bondehuset boede to unge Folk; de holdt saa meget af hinanden, de vare saa flittige og raske, der var saa nydeligt hos dem. Søndag Morgen gik den unge Kone ud, tog en hel Haandfuld af de smukkeste Roser, satte dem i Vandglasset og stillede det midt paa Dragkisten.</p>

    <p>»Nu kan jeg se, det er Søndag!« sagde Manden, kyssede sin søde, lille Kone, og de satte sig ned, læste en Psalme, holdt hinanden i Hænderne, og Solen skinnede ind ad Vinduerne paa de friske Roser og paa de unge Folk.</p>

    <p>»Det er jeg ked af at se paa!« sagde Graaspurvemoderen, som fra Reden kiggede lige ind i Stuen; og saa fløj hun.</p>

    <p>Det samme gjorde hun næste Søndag, thi hver Søndag kom der friske Roser i Glasset, og altid blomstrede Rosenhækken lige smukt; Spurveungerne, der nu havde faaet Fjer, vilde gerne flyve med, men Moderen sagde: »I blive!« og saa bleve de. &mdash; Hun fløj, men hvordan hun nu fløj eller ikke, med eet hang hun fast i en Fuglesnare af Hestehaar, som nogle Drenge havde bundet paa en Gren. Hestehaarene trak sig fast om Benet, oh, saa fast, som om det skulde skæres over; det var en Pine, det var en Skræk; Drengene sprang lige til og greb Fuglen, og de greb saa grueligt haardt. »Det er ikke andet end en Spurv!« sagde de, men de lod den dog ikke flyve igen, de gik hjem med den, og hver Gang den skreg, slog de den paa Næbbet.</p>

    <p>Inde i Bondegaarden stod der en gammel Karl, der for-</p>

    <p>23*</p>

    <div class="newpage" id="page-356"></div>

    <p>stod at lave Sæbe til Skægget og til Hænderne, Sæbe i Kugler og Sæbe i Stykker. Det var saadan en omvandrende, lystig gammel en, og da han saa Graaspurven, som Drengene kom med, og som de sagde, at de slet ikke brød sig om, sagde han: »Skal vi gøre den skøn?« og det gøs i Spurvemoderen, da han sagde det. Og op af sin Kasse, hvori der laa de dejligste Farver, tog han en hel Mængde skinnende Bogguld, og Drengene maatte løbe ind og skaffe et Æg, og af det tog han Hviden, og den smurte han hele Fuglen over med og klinede saa Bogguldet paa, saa var Spurvemoderen forgyldt; men hun tænkte ikke paa den Stads, hun rystede over alle Lemmer. Og Sæbemanden tog en rød Lap, han rev den af Foret i sin gamle Trøje, klippede Lappen til en takket Hanekam og klistrede den paa Hovedet af Fuglen.</p>

    <p>»Nu skal I se Guldfuglen flyve!« sagde han og slap Graaspurven, der i den grueligste Forfærdelse fløj af Sted i det klare Solskin. Nej, hvor den skinnede! alle Graaspurve, selv en stor Krage, og det ingen Aars Unge, bleve ganske forskrækkede for det Syn, men de fløj dog bag efter, for de vilde vide, hvad det var for en fornem Fugl.</p>

    <p>»Hvorfra! hvorfra!« skreg Kragen.</p>

    <p>»Tøv lidt! tøv lidt!« sagde Spurvene. Men den vilde ikke tøve lidt; i Angest og Forfærdelse fløj hun hjemad; hun var nær ved at synke til Jorden, og altid kom der flere Fugle til, smaa og store; nogle fløj lige tæt ind paa den for at hugge løs. »Se'ken en! se'ken en!« skreg de alle sammen!</p>
  </div>

  <div class="body">
    <p>»Se'ken en! se'ken en!« skreg Ungerne, da hun kom hen imod Reden. »Det er bestemt en Paafugleunge, der er alle Kulører, som skære i Øjnene, som Moder sagde; pip! det er det skønne!« Og saa huggede de med deres smaa Næb, saa at det ikke blev muligt for hende at slippe ind, og hun var saaledes af Forfærdelse, at hun ikke længer kunde sige »Pip«, endsige: »Jeg er eders Moder.« De andre Fugle huggede den nu alle, saa hver Fjer gik af, og blodig sank Spurvemoderen ned i Rosenhækken.</p>

    <p>w »Det stakkels Dyr!« sagde Roserne. »Kom, vi skulle skjule dig! Hæld dit lille Hoved op til os!«</p>

    <div class="newpage" id="page-357">
      &nbsp;
    </div>

    <p>Spurvemoderen bredte endnu engang Vingerne ud, knugede dem saa fast til sig igen og var død hos Nabofamilien, de friske, smukke Roser.</p>

    <p>»Pip!« sagde Spurveungerne i Reden. »Hvor Mutter bliver af, det kan jeg ikke begribe! Det skulde dog ikke være et Fif af hende, at vi nu maa skøtte os selv. Huset har hun ladet os beholde til Arvepart; men hvem af os skal have det alene, naar vi faa Familie?«</p>

    <p>»Ja, jeg kan ikke have jer andre her, naar jeg udvider mig med Kone og Børn!« sagde den mindste.</p>

    <p>»Jeg faar nok flere Koner og Børn end du!« sagde den anden.</p>

    <p>»Men jeg er ældst!« sagde en tredie. Alle sammen kom de op at skændes, de slog med Vingerne, huggede med Næbbet, og bums, saa blev den ene efter den anden puffet ud af Reden. Der laa de, og vrede vare de; Hovedet hældede de helt om paa den ene Side, og saa plirede det Øje, som vendte op; det var nu deres Maade at mule paa.</p>

    <p>Lidt kunde de flyve, og saa øvede de sig noget mere, og til sidst bleve de enige om, at for at kunne kende hverandre igen, naar de mødtes i Verden, vilde de sige: Pip! og skrabe tre Gange med det venstre Ben.</p>

    <p>Den Unge, som blev tilbage i Reden, gjorde sig saa bred, den kunde, den var jo nu Husejer, men længe varede det ikke. &mdash; Om Natten skinnede den røde Ild gennem Ruderne, Flammerne slog frem under Taget, det tørre Straa gik op i Lue, hele Huset brændte, og Spurveungen med, derimod kom de unge Folk lykkelig bort.</p>

    <p>Da Solen næste Morgen var oppe, og alt syntes saa forfrisket som efter en mild Nattesøvn, stod der af Bondehuset ikke andet tilbage end nogle sorte, forkullede Bjælker, der hældede sig op til Skorstenen, som var sin egen Herre; det røg stærkt fra Grunden, men foran den stod frisk og blomstrende det hele Rosentræ, der spejlede hver Gren og hver Blomst i det stille Vand.</p>

    <p>»Nej, hvor dejligt de Roser staa der foran det nedbrændte Hus!« sagde en Mand, som kom forbi, »det er det yndigste</p>

    <div class="newpage" id="page-358">
      &nbsp;
    </div>

    <p>NABOFAMILIERNE.</p>

    <p>lille Billede! det maa jeg have!« og Manden tog op af Lommen en lille Bog med hvide Blade, og han tog sin Blyant,</p>

    <p class="illus"><img alt="picture99" src="../Images/picture99.jpg" /></p>

    <p>for han var en Maler, og tegnede saa det rygende Grus, de forkullede Bjælker op til den hældende Skorsten, for den hældede mer og mer, men allerforrest stod den store, blom-</p>

    <div class="newpage" id="page-359">
      &nbsp;
    </div>

    <p>strende Rosenhæk, den var rigtignok dejlig og var jo ogsaa ene Skyld i, at det hele blev tegnet.</p>

    <p>Op ad Dagen kom forbi to af Graaspurvene, som vare fødte her. »Hvor er Huset?« sagde de, »hvor er Reden? &mdash; Pip, alting er brændt op, og vor stærke Broder er brændt med; det fik han, fordi han beholdt Reden. &mdash; Roserne ere slupne godt fra det! de staa endnu med røde Kinder. De sørge da ikke for Naboens Ulykke. Ja, jeg taler ikke til dem, og grimt er her, det er min Mening!« Saa fløj de.</p>

    <p>Ud paa Efteraaret var det en dejlig Solskinsdag, man kunde ordentlig tro, man var midt i Sommeren. Der var saa tørt og rent i Gaarden foran den store Trappe hos Herremandens, og der gik Duerne, baade sorte og hvide og violette, de glinsede i Solskinnet, og de gamle Duemødre brusede sig op og sagde til Ungerne: »Staa i Gruppe, staa i Gruppe!« &mdash; for saa tog de sig bedre ud.</p>

    <p>»Hvad er det smaa graa, der løber mellem os?« spurgte en gammel Due, som havde rødt og grønt igennem Øjnene. »Smaa graa! smaa graa!« sagde hun.</p>

    <p>»Det er Spurve! skikkelige Dyr! vi have altid haft Ord for at være fromme, og saa faa vi lade dem pille op! &mdash; De tale ikke med og skrabe saa net med Benet.«</p>

    <p>Ja, de skrabede, tre Gange skrabede de med det venstre Ben, men de sagde ogsaa Pip, og saa kendte de hverandre, det var tre Spurve fra det afbrændte Hus.</p>

    <p>»Her er overmaade godt at æde!« sagde Spurvene.</p>

    <p>Og Duerne gik rundt om hverandre, brystede sig og havde indvendig Mening.</p>

    <p>»Ser du Brysteduen?« sagde den ene om den anden, »og ser du hende, hvor hun sluger Ærter? Hun faar for mange! hun faar de bedste! kurr! kun! ser du, hvor hun bliver skaldet i Kammen! ser du det søde, det arrige Dyr! knurre, knurre!« og saa skinnede paa dem alle sammen Øjnene røde af Arrighed. »Staa i Gruppe, staa i Gruppe! Smaa graa! smaa graa! Knurre, knurre, kurre!« gik det uophørligt, og saaledes gaar det endnu om tusinde Aar.</p>

    <p>Graaspurvene spiste godt, og de hørte godt, ja, de stillede</p>

    <div class="newpage" id="page-360">
      &nbsp;
    </div>

    <p>sig endogsaa op, men det klædte ikke; mætte vare de; saa gik de fra Duerne og sagde indbyrdes deres Mening om dem, hoppede saa ind under Havestakittet, og da Døren der til Havestuen stod aaben, hoppede den ene op paa Dørtrinet, han var overmæt og derfor modig: »Pip!« sagde han, »det tør jeg!« &mdash; »Pip!« sagde den anden, »det tør jeg ogsaa og lidt til!« og saa hoppede han ind i Stuen. Der var ingen Folk derinde, det saa den tredie nok, og saa fløj han endnu længer op i Stuen og sagde: »Helt ind eller slet ikke! det er ellers en løjerlig Menneskerede den! og hvad her er stillet op! nej, hvad er det!«</p>

    <p>Lige foran Spurvene blomstrede jo Roserne, de spejlede sig der i Vandet, og de kullede Bjælker laa op til den faldefærdige Skorsten. &mdash; Nej, hvad var dog dette! hvor kom det ind i Herregaardsstuen?</p>

    <p>Og alle tre Spurve vilde flyve hen over Roserne og Skorstenen, men det var en flad Væg, de fløj imod; det hele var et Maleri, et stort, prægtigt Stykke, som Maleren havde udført efter sin lille Tegning.</p>

    <p>»Pip!« sagde Spurvene, »det er ingenting! det ser bare ud! Pip! det er det skønne! Kan du begribe det, for jeg kan ikke!« og saa fløj de, for der kom Mennesker i Stuen.</p>

    <p>Nu gik der baade Aar og Dag, Duerne havde mange Gange kurret, for ikke at sige knurret, de arrige Dyr! Graa-spurvene havde frosset om Vinteren og levet højt om Sommeren; de vare alle sammen forlovede eller gifte, eller hvad man nu vil kalde det. Unger havde de, og enhvers Unge var naturligvis den kønneste og den klogeste; en fløj her, og en fløj der, og mødtes de, saa kendtes de paa »Pip!« og tre Skrab med det venstre Ben. Den ældste af dem, det var nu saadan en gammel en, hun havde ingen Rede, og hun havde ingen Unger; hun vilde saa gerne engang til en stor By, og saa fløj hun til Kjøbenhavn. &mdash;</p>

    <p>Der laa et stort Hus med mange Kulører; det laa lige ved Slottet og Kanalen, hvor der var Skibe med Æbler og Potter. Vinduerne vare bredere forneden end foroven, og kiggede Spurvene derind, saa var hver Stue, syntes dem,</p>

    <div class="newpage" id="page-361">
      &nbsp;
    </div>

    <p>ligesom om de saa ned i en Tulipan, alle mulige Kulører og Snirkler, og midt i Tulipanen stod hvide Mennesker; de vare af Marmor, nogle vare ogsaa af Gibs, men det kommer ud paa et for Spurveøjne. Oven paa Huset stod en Metalvogn med Metalheste for, og Sejrens Gudinde, ogsaa af Metal, kørte dem. Det var Thorvaldsens Museum.</p>

    <p>»Hvor det skinner! hvor det skinner!« sagde Spurvefrøkenen, »det er nok det skønne! Pip! her er det dog større end en Paafugl!« hun huskede endnu fra lille af, hvad der var det største skønne, Moderen kendte. Og hun fløj lige ned i Gaarden; der var ogsaa prægtigt, der var malet Palmer og Grene op ad Væggene, og midt i Gaarden stod en blomstrende stor Rosenbusk; den hældede sine friske Grene med de mange Roser hen over en Grav, og hun fløj derhen, for der gik flere Spurve; »Pip!« og tre Skrab med det venstre Ben; den Hilsen havde hun mange Gange gjort i Aar og Dag, og ingen havde forstaaet den, for de, som ere skilte ad, de træffes ikke hver Dag; den Hilsen var bleven til Vane, men i Dag var der to gamle Spurve og en Unge, der sagde »Pip!« og skrabede med det venstre Ben.</p>

    <p>»Ih, se god Dag, god Dag!« det var tre gamle fra Spurvereden og saa en lille en af Familien. »Skal vi træffes her!« sagde de. »Det er et fornemt Sted, men her er ikke meget at æde. Det er det skønne! Pip!«</p>

    <p>Og der kom mange Folk fra Sideværelserne, hvor de prægtige Marmorskikkelser stod, og de gik hen til Graven, der gemte den store Mester, som havde formet Marmorstøtterne, og alle, som kom, stod med lysende Ansigter om Thorvaldsens Grav, og enkelte opsamlede de affaldne Rosenblade og gemte disse. Der var Folk langvejs fra; de kom fra det store England, fra Tyskland og Frankrig; den skønneste Dame tog en af Roserne og lagde den ved sit Bryst. Da troede Spurvene, at Roserne regerede her, at det hele Hus var bygget for deres Skyld, og det syntes de var rigtignok lidt for meget, men da Menneskene alle sammen gjorde af Roserne, saa vilde de ikke staa tilbage. »Pip!« sagde de, fejede Gulvet med deres Hale og saa med det ene Øje paa</p>

    <div class="newpage" id="page-362">
      &nbsp;
    </div>

    <p>NABOFAMILIERNE.</p>

    <p>Roserne; længe saa de ikke, før de vare visse paa, at det var de gamle Naboer; og det var det ogsaa. Maleren, som havde tegnet Rosenbusken ved det nedbrændte Hus, havde siden ud paa Aaret faaet Lov til at grave den op og da givet Bygmesteren den, thi ingen Roser var dejligere; og han havde sat den paa Thorvaldsens Grav, hvor den, som Billedet paa det skønne, blomstrede og gav sine røde, duftende Blade at bæres som Erindring til fjerne Lande.</p>

    <p>»Har I faaet Ansættelse herinde i Byen?« spurgte Spurvene. Og Roserne nikkede; de kendte de graa Naboer og bleve saa glade ved at se dem.</p>

    <p>»Hvor det er velsignet at leve og blomstre og se gamle Venner og hver Dag milde Ansigter! Her er, ligesom om det hver Dag var en stor Helligdag!«</p>

    <p>»Pip!« sagde Spurvene, »jo, det er de gamle Naboer! deres Herkomst fra Gadekæret huske vi! Pip! hvor de ere komne til Ære! Somme komme da ogsaa sovende til det. Og hvad rart der er ved saadan en rød Klat, veed jeg ikke! &mdash; Og der sidder da et vissent Blad, for det kan jeg se!«</p>

    <p>Og saa nippede de til det, saa at Bladet faldt af, og friskere og grønnere stod Træet, og Roserne duftede i Solskinnet paa Thorvaldsens Grav, til hvis udødelige Navn deres Skønhed sluttede sig.</p>

    <p class="illus"><img alt="picture100" src="../Images/picture100.jpg" /></p>

    <div class="newpage" id="page-363">
      &nbsp;
    </div>

    <p class="illus"><img alt="picture101" src="../Images/picture101.jpg" /></p>

    <p>Ja, det var den lille Tuk, han hed egentlig ikke Tuk, men den Gang han ikke kunde tale rigtig endnu, kaldte han sig selv Tuk; det skulde hetyde Carl, og det er godt, man veed det; han skulde passe sin Søster Gustave, som var meget mindre end han, og saa skulde han ogsaa lære sin Lektie, men de to Ting vilde ikke gaa paa een Gang. Den stakkels Dreng sad med sin lille Søster paa Skødet og sang alle de Viser, han kunde, og imidlertid skottede Øjnene til Geografibogen, der laa aaben for ham; han skulde til i Morgen kunne udenad alle Byerne i Sjællands Stift og vide om dem alt, hvad der kunde vides.</p>

    <p>Nu kom hans Moder hjem, for hun havde været ude, og hun tog den lille Gustave; Tuk løb til Vinduet og læste, saa at han næsten læste sig Øjnene ud, for det var nær ved at blive mørkt, og mere blev det, men Moder havde ikke Raad til at købe Lys.</p>

    <p>»Der gaar den gamle Vadskerkone omme fra Strædet!« sagde Moderen, idet hun saa ud af Vinduet. »Hun kan knap bære sig selv, og saa maa hun bære Spanden fra Posten;</p>

    <div class="newpage" id="page-364">
      &nbsp;
    </div>

    <p>spring du ud, lille Tuk, og vær en velsignet Dreng! hjælp den gamle Kone!«</p>

    <p>Og Tuk sprang lige straks og hjalp, men da han saa kom hjem, var det mørk Aften, Lys var der ikke at snakke om, han skulde i sin Seng; det var en gammel Slagbænk; i den laa han, og der tænkte han paa sin Geografilektie; Sjællands Stift og alt hvad Læreren havde fortalt. Det skulde rigtignok have været læst, men det kunde han jo ikke nu. Geografibogen stak han ind under sin Hovedpude, for han havde hørt, at det skulde hjælpe betydeligt til at huske sin Lektie, men det er ikke til at stole paa.</p>

    <p>Der laa han nu og tænkte og tænkte, og saa var det lige med eet, som om nogen kyssede ham paa Øjne og Mund, han sov og sov dog ikke; det var, ligesom om han saa den gamle Vadskerkones milde Øjne se paa ham, og hun sagde: »Det vilde være en stor Synd, om du ikke skulde kunne din Lektie! Du hjalp mig, nu skal jeg hjælpe dig, og Vor Herre vil altid gøre det!«</p>

    <p>Og lige med eet saa kriblede og krablede Bogen under Hovedet paa lille Tuk.</p>

    <p>»Kykeleky! put! put!« det var en Høne, der kom, og det fra Kjøge By. »Jeg er en af Kjøgehøns!« og saa sagde den hvor mange Indvaanere, og om Slaget, der havde staaet, og det var nu ikke noget at tale om.</p>

    <p>»Krible krable, bums!« der dumpede en; det var en Fugl af Træ, som nu kom; det var Papegøjen fra Fugleskydningen i Præstø. Den sagde, at der var lige saa mange Indvaanere, som den havde Søm i Livet; og den var noget stolt: »Thorvaldsen har boet paa Hjørnet af mig. Bums! jeg ligger dejligt!«</p>

    <p>Men lille Tuk laa ikke, han var med eet til Hest. I Galop, i Galop gik det. En prægtigklædt Ridder, med skinnende Hjælm og vajende Fjerbusk, havde ham foran sig paa Hesten, og de red gennem Skoven til den gamle By Vordingborg, og den var en stor, en levende By; høje Taarne knejsede paa Kongeborgen, og Lysene skinnede langt ud gen-</p>

    <div class="newpage" id="page-365">
      &nbsp;
    </div>

    <p>365</p>

    <p>nem Vinduerne; derinde var Sang og Dans; Kong Valdemar og stadselige unge Hoffrøkener gik i Dansen. &mdash; Det blev Morgen, og ligesom Solen kom, sank Byen hen og Kongens</p>

    <p class="illus"><img alt="picture102" src="../Images/picture102.jpg" /></p>

    <p>Slot, det ene Taarn efter det andet, til sidst stod kun et eneste paa Banken, hvor Slottet havde staaet, og Byen var saa lille bitte og saa fattig, og Skoledrengene kom med deres</p>

    <div class="newpage" id="page-366">
      &nbsp;
    </div>

    <p>Bøger under Armen og sagde »to Tusinde Indvaanere«, men det var ikke sandt, saa mange var der ikke.</p>

    <p>Og lille Tuk laa i sin Seng, han syntes, at han drømte, og at han ikke drømte; men nogen var der tæt ved ham:</p>

    <p>»Lille Tuk! lille Tuk!« blev der sagt; det var en Sømand, en ganske lille Person, som om det kunde være en Kadet, men det var ikke en Kadet. »Jeg skal hilse saa meget flittig fra Korsør, den er en By, som er i Opkomst; den er en levende By, den har Dampskib og Postvogn; engang skulde den altid kaldes ækel, men det var gammel Mening. »»Jeg ligger ved Havet,«« siger Korsør, »»jeg har Landevej, og jeg har Lystskov, og jeg har født en Digter, som var morsom, og det ere de ikke alle. Jeg har villet sende et Skib rundt om Jorden, jeg gjorde det ikke, men kunde have gjort det, og saa lugter jeg saa dejlig, lige ved Porten der blomstre de yndigste Roser!««</p>

    <p>Lille Tuk saa dem, det blev rødt og grønt for hans Øjne, men da der kom Ro i Kulørerne, var det en hel skovgroet Skrænt tæt ved den klare Fjord; og ovenover laa en prægtig, gammel Kirke med to høje, spidse Kirketaarne; fra Skrænten sprang Kilderne i tykke Vandstraaler, saa at det plaskede efter, og tæt ved sad en gammel Konge med Guldkrone om sit lange Haar; det var Kong Hroar ved Kilderne; det var ved Roskilde By, som man kalder den nu. Og hen over Skrænten, ind i den gamle Kirke, gik alle Danmarks Konger og Dronninger Haand i Haand, alle med Guldkrone paa, og Orgelet spillede, og Kilderne rislede. Den lille Tuk saa alt, hørte alt. »Glem ikke Stænderne!« sagde Kong Hroar.</p>

    <p>Lige med eet var alting borte igen; ja, hvor blev det af! det var, ligesom man vender et Blad i en Bog. Og nu stod der en gammel Kone, det var en Lugekone, hun kom fra Sorø, hvor der vokser Græs paa Torvet. Hun havde sit graa Lærreds Forklæde over Hovedet og ned ad Ryggen; det var saa vaadt, det maatte have regnet. »Ja, det har det!« sagde hun, og saa kunde hun noget morsomt af Holbergs Komedier, og hun vidste om Valdemar og Absalon; men lige</p>

    <div class="newpage" id="page-367">
      &nbsp;
    </div>

    <p>med eet saa krøb hun sammen, rokkede med Hovedet, det var, ligesom om hun vilde springe. »Koaks!« sagde hun, »det er vaadt, det er vaadt, det er gravstille godt &mdash; i Sorø!« hun var lige med eet en Frø, »Koaks!« og saa var hun den gamle Kone igen. »Man maa klæde sig efter Vejret!« sagde hun. »Det er vaadt, det er vaadt! min By er ligesom en Flaske, man kommer ind ved Proppen, og der maa man ud igen! jeg har haft Maller, og nu har jeg friske rødmussede Drenge paa Bunden af Flasken; der lære de Visdom: Græsk! Græsk! Hebraisk! Koaks!« det klang, ligesom naar Frøerne synge, eller man gaar i Mosevand med store Støvler. Det var altid den samme Lyd, saa ens, saa kedelig, saa kedelig, at lille Tuk faldt i en ordentlig Søvn, og den kunde han have godt af.</p>

    <p>Men ogsaa i denne Søvn kom en Drøm, eller hvad det nu var: hans lille Søster Gustave med de blaa Øjne og det gule krøllede Haar var med eet en voksen, dejlig Pige, og uden at have Vinger paa kunde hun flyve, og de fløj hen over Sjælland, over de grønne Skove og de blaa Vande.</p>

    <p>»Hører du Hanegal, lille Tuk! Kykeleky! Hønsene flyve op fra Kjøge By! Du faar en Hønsegaard, saa stor, saa stor, du vil ikke lide Sult og Nød! Papegøjen skal du skyde, som man siger, du bliver en rig og lykkelig Mand! din Gaard skal knejse som Kong Valdemars Taarn, og rigt skal den bygges med Billedstøtter af Marmor, som dem fra Præstø-Hjørne. Du forstaar mig nok. Dit Navn skal med Bos flyve vidt ud om Verden som Skibet, der skulde have gaaet fra</p>

    <p>Korsør, og i Boskilde By »»husk paa Stænderne!««</p>

    <p>sagde Kong Hroar; der skal du tale godt og klogt, lille Tuk, og naar du saa kommer engang i din Grav, skal du sove saa stille &mdash; &mdash;.«</p>

    <p>»&mdash; Som om jeg laa i Sorø!« sagde Tuk, og saa vaag-nede han; det var klar Morgen, han kunde ikke huske det mindste af sin Drøm, men det skulde han heller ikke, for man maa ikke vide hvad der kommer.</p>

    <p>Og han sprang ud af Sengen og læste i sin Bog og kunde</p>

    <div class="newpage" id="page-368">
      &nbsp;
    </div>

    <p>LILLE TUK.</p>

    <p>saa sin Lektie lige straks. Og den gamle Vadskerkone stak Hovedet ind ad Døren, nikkede til ham og sagde:</p>

    <p>»Tak for i Gaar, du velsignede Barn! Vor Herre lade din bedste Drøm blive opfyldt!«</p>

    <p>Den lille Tuk vidste slet ikke, hvad han havde drømt, men se, det vidste Vor Herre!</p>

    <p class="illus"><img alt="picture103" src="../Images/picture103.jpg" /></p>

    <div class="newpage" id="page-369">
      &nbsp;
    </div>

    <p class="illus"><img alt="picture104" src="../Images/picture104.jpg" /></p>

    <p>Skyggen.</p>

    <p>Ide hede Lande der kan rigtignok Solen brænde! Folk blive ganske mahognibrune; ja, i de allerhedeste Lande brændes de til Negere, men det var nu kun til de hede Lande, en lærd Mand var kommen fra de kolde; der troede han nu, at han kunde løbe om ligesom derhjemme, jo, det blev han snart vænnet af med. Han og alle fornuftige Folk maatte blive inde. Vinduesskodder og Døre bleve lukkede den hele Dag; det saa ud, som hele Huset sov, eller der ingen var hjemme. Den smalle Gade med de høje Huse, hvor han boede, var nu ogsaa bygget saaledes, at Solskinnet fra Morgen til Aften maatte ligge der, det var virkelig ikke til at holde ud! &mdash; Den lærde Mand fra de kolde Lande, det var en ung Mand, en klog Mand, han syntes, han sad i en gloende Ovn; det tog paa ham, han blev ganske mager, selv hans Skygge krøb ind, den blev meget mindre end hjemme, Solen tog ogsaa paa den. &mdash; De levede først op om Aftenen, naar Solen var nede.</p>

    <p>Det var ordentlig en Fornøjelse at se paa; saa snart Lyset blev bragt ind i Stuen, strakte Skyggen sig helt op ad Væggen, ja, endog helt hen ad Loftet, saa lang gjorde den sig, den</p>

    <div class="newpage" id="page-370">
      &nbsp;
    </div>

    <p>maatte strække sig for at komme til Kræfter. Den lærde gik ud paa Altanen for at strække sig der, og alt som Stjernerne kom frem i den dejlige klare Luft, var det for ham, som kom han til Live igen. Paa alle Altaner i Gaden &mdash; og i de varme Lande har hvert Vindue en Altan &mdash; kom Folk frem, for Luft maa man have, selv om man er vant til at være Mahogni! Der blev saa levende oppe og nede. Skomagere og Skræddere, alle Folk flyttede ud paa Gaden, der kom Bord og Stol, og Lyset brændte, ja, over tusind Lys brændte, og den ene talte, og den anden sang, og Folk spadserede, Vognene kørte, Æslerne gik: klingelingeling! de havde Klokker paa; der blev Lig begravede med Psalmesang, Gadedrengene skød med Troldkællinger, og Kirkeklokkerne ringede, jo, der var rigtignok levende nede paa Gaden. Kun i det ene Hus, som laa lige over for, hvor den fremmede, lærde Mand boede, var der ganske stille; og dog boede der nogen, for der stod paa Altanen Blomster; de groede saa dejligt i den Solhede, og det kunde de ikke, uden at de bleve vandede, og nogen maatte jo vande dem; Folk maatte der være. Døren der ovre kom ogsaa op ud paa Aftenen, men der var mørkt derinde, i det mindste i det forreste Værelse, dybere inde fra lød Musik. Den fremmede, lærde Mand syntes, den var ganske mageløs, men det kunde nu ogsaa gerne være, at han kun bildte sig det ind, for han fandt alting mageløst derude i de varme Lande, naar der kun ingen Sol havde været. Den fremmedes Vært sagde, at han ikke vidste, hvem der havde lejet Genboens Hus, man ♦saa jo ingen Folk, og hvad Musikken angik, syntes han, at den var gruelig kedelig. »Det er, ligesom om en sad og øvede sig paa et Stykke, han ikke kan komme ud af, altid det samme Stykke. »»Jeg faar det dog ud!«« siger han nok, men han faar det dog ikke ud, hvor længe han spiller.«</p>

    <p>En Nat vaagnede den fremmede, han sov for aaben Altandør, Gardinet foran den løftede sig i Vinden, og han syntes, at der kom en forunderlig Glans fra Genboens Altan, alle Blomsterne skinnede som Flammer i de dejligste Farver, og midt imellem Blomsterne stod en slank, yndig Jomfru, det var, som om ogsaa hun lyste; det skar ham virkelig i Øjnene,</p>

    <div class="newpage" id="page-371">
      &nbsp;
    </div>

    <p>han lukkede dem nu ogsaa saa forfærdelig meget op og kom lige af Søvnen; i eet Spring var han paa Gulvet, ganske sagte kom han bag Gardinet, men Jomfruen var borte, Glansen var borte; Blomsterne skinnede slet ikke, men stod meget godt som altid; Døren var paa Klem, og dybt inde klang Musikken saa blød og dejlig, man kunde ordentlig falde hen i søde Tanker derved. Det var dog ligesom en Trolddom, og hvem boede der? Hvor var den egentlige Indgang? Hele Stueetagen var Butik ved Butik, og der kunde Folk jo dog ikke altid løbe igennem.</p>

    <p>En Aften sad den fremmede ude paa sin Altan, inde i Stuen bag ved ham brændte Lyset, og saa var det jo ganske naturligt, at Skyggen af ham gik over paa Genboens Væg; jo, der sad den lige over for mellem Blomsterne paa Altanen, og naar den fremmede rørte sig, saa rørte Skyggen sig ogsaa, for det gør den. &mdash;</p>

    <p>»Jeg tror, min Skygge er det eneste levende, man ser derovre!« sagde den lærde Mand. »Se, hvor net den sidder mellem Blomsterne, Døren staar halvt paa Klem, nu skulde Skyggen være saa snild at gaa indenfor, se sig om, og saa komme og fortælle mig, hvad den havde set! ja, du skulde gøre Gavn!« sagde han i Spøg, »vær saa god at træde indenfor! naa! gaar du?« og saa nikkede han til Skyggen, og Skyggen nikkede igen. »Ja saa gaa, men bliv ikke borte!« og den fremmede rejste sig, og hans Skygge ovre paa Genboens Altan rejste sig ogsaa; og den fremmede drejede sig, og Skyggen drejede sig ogsaa; ja, dersom nogen ordentlig havde lagt Mærke dertil, da havde de tydeligt kunnet se, at Skyggen gik ind ad den halvaabne Altandør hos Genboen, lige idet den fremmede gik ind i sin Stue og lod det lange Gardin falde ned efter sig.</p>

    <p>Næste Morgen gik den lærde Mand ud for at drikke Kaffe og læse Aviser. »Hvad er det?« sagde han, da han kom ud i Solskinnet, »jeg har jo ingen Skygge! saa er den virkelig gaaet i Aftes og ikke kommen igen; det er noget kedeligt noget!«</p>

    <p>Og det ærgrede ham, men ikke saa meget fordi at Skyggen var borte, men fordi han vidste, at der var en Historie til om</p>

    <p>24*</p>

    <div class="newpage" id="page-372">
      &nbsp;
    </div>

    <p>en Mand uden Skygge, den kendte jo alle Folk hjemme i de kolde Lande, og kom nu den lærde Mand der og fortalte sin, saa vilde de sige, at han gik og lignede efter, og det behøvede han ikke. Han vilde derfor slet ikke tale derom, og det var fornuftigt tænkt.</p>

    <p>Om Aftenen gik han ud paa sin Altan igen, Lyset havde han meget rigtig sat bag ved sig, for han vidste, at Skyggen vil altid have sin Herre til Skærm, men han kunde ikke lokke den; han gjorde sig lille, han gjorde sig stor, men der var ingen Skygge, der kom ingen ; han sagde: hm! hm! men det hjalp ikke.</p>

    <p>Ærgerligt var det, men i de varme Lande, der vokser nu alting saa hurtigt, og efter otte Dages Forløb mærkede han til sin store Fornøjelse, at der voksede ham en ny Skygge ud fra Benene, naar han kom i Solskin, Roden maatte være bleven siddende. Efter tre Uger havde han en ganske taalelig Skygge, der, da han begav sig hjem til de nordlige Lande, vokste paa Rejsen mer og mer, saa at den til sidst var saa lang og saa stor, at det halve var nok.</p>

    <p>Saa kom den lærde Mand hjem, og han skrev Bøger om hvad der var sandt i Verden, og om hvad der var godt og hvad der var smukt, og der gik Dage, og der gik Aar; der gik mange Aar.</p>

    <p>Da sidder han en Aften i sin Stue, og saa banker det ganske sagte paa Døren.</p>

    <p>»Kom ind!« sagde han, men der kom ingen; saa lukker han op, og der stod for ham saadant et overordentlig magert Menneske, saa han blev ganske underlig. For Resten var Mennesket særdeles fint klædt paa, det maatte være en fornem Mand.</p>

    <p>»Hvem har jeg den Ære at tale med?« spurgte den lærde.</p>

    <p>»Ja, det tænkte jeg nok,« sagde den fine Mand, »at De ikke kendte mig! jeg er bleven saa meget Legeme, jeg har ordentlig faaet Kød og Klæder. De har nok aldrig tænkt at se mig i saadan en Velmagt. Kender De ikke Deres gamle Skygge? Ja, De har vist ikke troet, at jeg mere kom igen. Mig er det gaaet særdeles vel, siden jeg sidst var hos Dem,</p>

    <div class="newpage" id="page-373">
      &nbsp;
    </div>

    <p>jeg er i alle Henseender bleven meget formuende! skal jeg købe mig fri fra Tjenesten, saa kan jeg!« og saa raslede han med et helt Bundt kostbare Signeter, som hang ved Uret, og han stak sin Haand ind i den tykke Guldkæde, han bar om Halsen; nej, hvor alle Fingrene glimrede med Diamantringe! og det var alt sammen virkeligt.</p>

    <p>»Nej, jeg kan ikke komme til mig selv!« sagde den lærde Mand, »hvad er dog alt det!«</p>

    <p>»Ja, noget almindeligt er det ikke!« sagde Skyggen, »men De selv hører jo heller ikke til det almindelige, og jeg, det veed De nok, har fra Barnsben traadt i Deres Fodspor. Saa snart De fandt, jeg var moden til at gaa alene ud i Verden, gik jeg min egen Vej; jeg er i de allerbrillanteste Omstændigheder, men der kom et Slags Længsel over mig efter engang at se Dem, før De dør, De skal jo dø! jeg vilde ogsaa gerne gense disse Lande, for man holder dog altid af Fædrelandet! &mdash; Jeg veed, De har faaet en anden Skygge igen, har jeg noget at betale til den eller Dem? De vil bare være saa god at sige det.«</p>

    <p>»Nej, er det virkelig dig!« sagde den lærde Mand, »det er dog højst mærkværdigt! aldrig havde jeg troet, at ens gamle Skygge kunde komme igen som Menneske!«</p>

    <p>»Sig mig hvad jeg har at betale!« sagde Skyggen, »for jeg vil nødig staa i noget Slags Gæld!«</p>

    <p>»Hvor kan du tale saaledes!« sagde den lærde Mand, »hvad Gæld er her at snakke om! vær saa fri som nogen! jeg glæder mig overordentlig ved din Lykke! sid ned, gamle Ven og fortæl mig bare lidt om, hvorledes det er gaaet til, og hvad du saa ovre hos Genboens der i de varme Lande!« &mdash;</p>

    <p>»Ja, det skal jeg fortælle Dem,« sagde Skyggen og satte sig ned, »men saa maa De ogsaa love mig, at De aldrig til nogen her i Byen, hvor De endogsaa træffer mig, siger, at jeg har været Deres Skygge! jeg har i Sinde at forlove mig; jeg kan føde mere end een Familie!« &mdash;</p>

    <p>»Vær ganske rolig!« sagde den lærde Mand, »jeg skal ikke sige nogen, hvem du egentlig er; her er min Haand! jeg lover det, og en Mand et Ord!«</p>

    <div class="newpage" id="page-374">
      &nbsp;
    </div>

    <p>»Et Ord en Skygge!« sagde Skyggen, thi saaledes maatte den jo tale.</p>

    <p>Det var ellers virkelig ganske mærkværdigt, hvor meget Menneske den var; ganske sortklædt var den og i det allerfineste sorte Klæde, lakerede Støvler og Hat, der kunde smække sammen, saa at den blev bar Puld og Skygge, ikke at tale om, hvad vi allerede veed, her var Signeter, Guldhalskæde og Diamantringe; jo, Skyggen var overordentlig godt klædt paa, og det var just det, som gjorde, at den var ganske et Menneske.</p>

    <p>»Nu skal jeg fortælle!« sagde Skyggen, og saa satte den siue Ben med de lakerede Støvler saa haardt, den kunde, ned paa Ærmet af den lærde Mands ny Skygge, der laa som en Puddelhund ved hans Fødder, og det var nu enten af Hovmod eller maaske for at faa den til at hænge ved; og den liggende Skygge holdt sig saa stille og rolig, for ret at høre efter; den vilde nok vide, hvorledes man saaledes kunde komme løs og tjene sig op til sin egen Herre.</p>

    <p>»Veed De, hvem der boede i Genboens Hus?« sagde Skyggen, »det var den dejligste af alle, det var Poesien! Jeg var der i tre Uger, og det var lige saa virkende, som om man levede i tre Tusind Aar og læste alt hvad der var digtet og skrevet, for det siger jeg, og det er rigtigt. Jeg har set alt, °g J e g vee d alt!«</p>

    <p>»Poesien!« raabte den lærde Mand, »ja, ja &mdash; hun er tit Eremit i de store Byer! Poesien! ja, jeg har set hende et eneste kort Øjeblik, men Søvnen sad mig i Øjnene! hun stod paa Altanen og skinnede, som Nordlyset skinner; fortæl, fortæl! Du var paa Altanen, du gik ind ad Døren og saa !«</p>

    <p>»Saa var jeg i Forgemakket!« sagde Skyggen. »De har altid siddet og set over til Forgemakket. Der var slet intet Lys, der var et Slags Tusmørke, men den ene Dør stod aaben lige for den anden i en lang Række Stuer og Sale; og der var oplyst, jeg var rent bleven slaaet ihjel af Lys, var jeg kommen helt ind til Jomfruen; men jeg var besindig, jeg gav mig Tid, og det skal man gøre!«</p>

    <p>»Og hvad saa du saa?« spurgte den lærde Mand.</p>

    <div class="newpage" id="page-375">
      &nbsp;
    </div>

    <p>»Jeg saa alting, og jeg skal fortælle Dem det, men, &mdash; det er slet ingen Stolthed af mig, men &mdash; som fri og med de Kundskaber jeg har, ikke at tale om min gode Stilling, mine fortræffelige Omstændigheder, &mdash; saa ønskede jeg gerne, at De vilde sige De til mig!«</p>

    <p>»Om Forladelse!« sagde den lærde Mand, »det er gammel Vane, som sidder fast! &mdash; De har fuldkommen Ret! og jeg skal huske det! men nu fortæller De mig alt hvad De saa!« &mdash;</p>

    <p>»Alting!« sagde Skyggen, »for jeg saa alt, og jeg veed alt.«</p>

    <p>»Hvorledes saa der ud i de inderste Sale?« spurgte den lærde Mand. »Var der som i den friske Skov? Var der som i en hellig Kirke? Vare Salene som den stjerneklare Himmel, naar man staar paa de høje Bjerge?«</p>

    <p>»Alting var der!« sagde Skyggen. »Jeg gik jo ikke ganske helt ind, jeg blev i det forreste Værelse, i Tusmørket, men der stod jeg særdeles godt, jeg saa alting, og jeg veed alting! Jeg har været ved Poesiens Hof, i Forgemakket.«</p>

    <p>»Men hvad saa De? Gik gennem de store Sale alle Oldtidens Guder. Kæmpede der de gamle Helte? Legede søde Børn og fortalte deres Drømme?«</p>

    <p>»Jeg siger Dem, jeg var der, og De begriber, jeg saa alting, hvad der var at se! var De kommen der over, var De ikke bleven til Menneske, men det blev jeg! og tillige lærte jeg at kende min inderste Natur, mit medfødte, det Familieskab, jeg havde med Poesien. Ja, den Gang jeg var hos Dem, tænkte jeg ikke over det, men altid, De veed det, naar Sol gik op, og Sol gik ned, blev jeg saa underlig stor; i Maaneskin var jeg næsten ved at være tydeligere end De selv; jeg forstod ikke den Gang min Natur, i Forgemakket gik det op for mig! jeg blev Menneske! &mdash; Moden kom jeg ud, men De var ikke længer i de varme Lande; jeg skammede mig som Menneske ved at gaa, som jeg gik, jeg trængte til Støvler, til Klæder, til hele denne Menneske-Fernis, som gør et Menneske kendeligt. &mdash; Jeg tog Vej, ja, Dem siger jeg det, De sætter det jo ikke i nogen Bog, jeg tog Vej til Kagekonens Skørt, under det skjulte</p>

    <div class="newpage" id="page-376">
      &nbsp;
    </div>

    <p>jeg mig; Konen tænkte ikke paa, hvor meget hun gemte, først om Aftenen gik jeg ud; jeg løb om i Maaneskinnet paa Gaden; jeg gjorde mig lang op ad Muren, det kildrer saa dejligt i Ryggen! jeg løb op, og jeg løb ned, kiggede ind ad de højeste Vinduer, ind i Salen og paa Taget, jeg kiggede, hvor ingen kunde kigge, og jeg saa hvad ingen andre saa, hvad ingen skulde se! Det er i Grunden en nedrig Verden! jeg vilde ikke være Menneske, dersom det nu ikke engang var antaget, at det var noget at være det! Jeg saa det allerutænkeligste hos Konerne, hos Mændene, hos Forældrene og hos de søde, mageløse Børn; &mdash; jeg saa,« sagde Skyggen, &gt;hvad ingen Mennesker maatte vide, men hvad de alle sammen saa gerne vilde vide, ondt hos Naboen. &mdash; Havde jeg skrevet en Avis, den var bleven læst! men jeg skrev lige til Personen selv, og der blev en Forfærdelse i alle Byer, hvor jeg kom. De bleve saa bange for mig, og de holdt saa overordentlig af mig. Professorerne gjorde mig til Professor, Skrædderne gav mig ny Klæder, jeg er godt forsynet; Møntmesteren slog Mønt for mig, og Konerne sagde, at jeg var saa køn! og saa blev jeg den Mand, jeg er; og nu siger jeg Farvel; her er mit Kort, jeg bor paa Solsiden og er altid hjemme i Regnvejr!« og saa gik Skyggen.</p>

    <p>»Det var dog mærkeligt!« sagde den lærde Mand.</p>

    <p>Aar og Dag gik, saa kom Skyggen igen.</p>

    <p>»Hvorledes gaar det?« spurgte den.</p>

    <p>»Ak,« sagde den lærde Mand, »jeg skriver om det sande og det gode og det skønne, men ingen bryder sig om at høre sligt, jeg er ganske fortvivlet, for jeg tager mig det saa nær!«</p>

    <p>»Men det gør jeg ikke!« sagde Skyggen, »jeg bliver fed, og det er det, man skal se at blive! ja, De forstaar Dem ikke paa Verden. De bliver daarlig ved det. De maa rejse! jeg gør en Rejse til Sommer; vil De med? Jeg gad nok have en Rejsekammerat! vil De rejse med som Skygge? Det skal være mig en stor Fornøjelse at have Dem med, jeg betaler Rejsen!«</p>

    <p>»Det gaar vel vidt!« sagde den lærde Mand.</p>

    <div class="newpage" id="page-377">
      &nbsp;
    </div>

    <p>»Det er, ligesom man tager det!« sagde Skyggen. »De vil have grumme godt af at rejse! vil De være min Skygge, saa skal De faa alting frit paa Rejsen!«</p>

    <p>»Det er for galt!« sagde den lærde Mand.</p>

    <p>»Men saadan er nu Verden!« sagde Skyggen, »og saaledes bliver den!« og saa gik Skyggen.</p>

    <p>Den lærde Mand havde det slet ikke godt, Sorg og Plage fulgte ham, og hvad han talte om det sande og det gode og det skønne, det var for de fleste ligesom Roser for en Ko! &mdash; han var ganske syg til sidst.</p>

    <p>»De ser virkelig ud ligesom en Skygge!« sagde Folk til ham, og det gøs i den lærde Mand, for han tænkte ved det.</p>

    <p>»De skal tage til et Bad!« sagde Skyggen, som kom og besøgte ham, »der er ikke andet for! jeg vil tage Dem med for gammelt Bekendtskabs Skyld; jeg betaler Rejsen, og De gør Beskrivelsen og er saadan lidt morsom for mig paa Vejen; jeg vil til et Bad, mit Skæg gror ikke ud, som det skulde, det er ogsaa en Sygdom, og Skæg maa man have! Vær De nu fornuftig og tag imod Tilbudet, vi rejse jo som Kammerater.«</p>

    <p>Og saa rejste de; Skyggen var da Herre, og Herren var da Skygge; de kørte med hinanden, og de red og gik sammen, Side ved Side, for ud og bag efter, saaledes som Solen stod; Skyggen vidste altid at holde sig paa Herrepladsen; og det tænkte den lærde Mand nu ikke saadan over; han var et meget godt Hjerte og særdeles mild og venlig, og da sagde han en Dag til Skyggen: »Da vi nu saaledes ere blevne Rejsekammerater, som vi er det, og vi tillige ere voksede op fra Barndommen sammen, skulle vi saa ikke drikke dus, det er dog mere fortroligt!«</p>

    <p>»De siger noget!« sagde Skyggen, som jo nu var den egentlige Herre. »Det er meget ligefremt og velment sagt, jeg vil være lige saa velmenende og ligefrem. De, som en lærd Mand, veed vist nok, hvor underlig Naturen er. Somme Mennesker kunne ikke taale at røre ved graat Papir, saa faa de ondt; andre gaar det gennem alle Lemmer, naar man lader et Søm gnide mod en Glasrude; jeg har lige saadan en Følelse ved at høre Dem sige du til mig, jeg føler mig ligesom</p>

    <div class="newpage" id="page-378">
      &nbsp;
    </div>

    <p>trykket til Jorden i min første Stilling hos Dem. De ser, at det er en Følelse, det er ikke Stolthed; jeg kan ikke lade Dem sige du til mig, men jeg skal gerne sige du til Dem, saa er det halve gjort!«</p>

    <p>Og saa sagde Skyggen du til sin forrige Herre.</p>

    <p>»Det er dog vel galt,« tænkte han, »at jeg maa sige De, og han siger du!« men nu maatte han holde ud.</p>

    <p>Saa kom de til et Bad, hvor der var mange fremmede og imellem disse en dejlig Kongedatter, som havde den Sygdom, at hun saa alt for godt, og det var nu saa ængsteligt.</p>

    <p>Lige straks mærkede hun, at han, der var kommen, var en ganske anden Person end alle de andre; »han er her for at faa sit Skæg til at vokse, siger man, men jeg ser den rette Aarsag, han kan ikke kaste Skygge.«</p>

    <p>Nysgerrig var hun bleven; og saa gav hun sig straks paa Spadsereturen i Tale med den fremmede Herre. Som en Kongedatter behøvede hun ikke at gøre mange Omstændigheder, og saa sagde hun: »Deres Sygdom er, at De ikke kan kaste Skygge.«</p>

    <p>»Dere-s kongelige Højhed maa være betydelig i Bedring!« sagde Skyggen, »jeg veed, Deres Onde er, at De ser alt for godt, men det har tabt sig, De er helbredet, jeg har just en ganske usædvanlig Skygge; ser De ikke den Person, som altid gaar med mig? Andre Mennesker have en almindelig Skygge, men jeg holder ikke af det almindelige. Man giver sin Tjener finere Klæde i Liberiet, end man selv bruger, og saaledes har jeg ladet min Skygge pudse op til Menneske; ja. De ser, at jeg endogsaa har givet ham en Skygge. Det er meget kostbart, men jeg holder af at have noget for mig selv!« &mdash;</p>

    <p>»Hvad!« tænkte Prinsessen, »skulde jeg virkelig være kommen mig? Dette Bad er det første, der er til! Vandet har i vor Tid ganske forunderlige Kræfter. Men jeg tager ikke bort, for nu bliver her morsomt; den fremmede synes jeg overordentligt om. Bare hans Skæg ikke vokser, for saa rejser han!«</p>

    <p>Om Aftenen i den store,Balsal dansede Kongedatteren og Skyggen. Hun var let, men han var endnu lettere, saadan</p>

    <div class="newpage" id="page-379">
      &nbsp;
    </div>

    <p>en Danser havde hun aldrig haft. Hun sagde ham, fra hvad Land hun var, og han kendte Landet, han havde været der, men da var hun ikke hjemme; han havde kigget ind ad Vinduerne foroven og forneden, han havde set baade det ene og det andet, og saa kunde han svare Kongedatteren og gøre Antydninger, saa hun blev ganske forundret; han maatte være den viseste Mand paa hele Jorden; hun fik saadan en Agtelse for hvad han vidste, og da de saa dansede igen, saa blev hun forlibt, og det kunde Skyggen godt mærke, for hun var færdig at se lige igennem ham. Saa dansede de nok engang, og saa var hun lige ved at sige det, men hun var besindig, hun tænkte paa sit Land og Rige og paa de mange Mennesker, hun skulde regere over. »En vis Mand er han,« sagde hun til sig selv, »det er godt; og dejligt danser han, det er ogsaa godt; men mon han har grundige Kundskaber, det er lige saa vigtigt! han maa eksamineres.« Og saa begyndte hun saa smaat at spørge ham om noget af det allervanskeligste, hun kunde ikke selv have svaret paa det; og Skyggen gjorde et ganske underligt Ansigt.</p>

    <p>»Det kan De ikke svare paa!« sagde Kongedatteren.</p>

    <p>»Det hører til min Børnelærdom,« sagde Skyggen, »jeg tror endog, min Skygge derhenne ved Døren kan svare derpaa.«</p>

    <p>»Deres Skygge!« sagde Kongedatteren, »det vilde være højst mærkeligt!«</p>

    <p>»Ja, jeg siger ikke bestemt, at han kan,« sagde Skyggen, »men jeg skulde tro det, han har nu i saa mange Aar fulgt mig og hørt efter, &mdash; jeg skulde tro det! men Deres kongelige Højhed tillader, at jeg gør Dem opmærksom paa, at han har saa megen Stolthed af at gaa for et Menneske, at naar han skal være i rigtigt Humør, og det maa han være for at svare godt, saa maa han behandles ganske som et Menneske.«</p>

    <p>»Det kan jeg godt lide!« sagde Kongedatteren.</p>

    <p>Og saa gik hun hen til den lærde Mand ved Døren, og hun talte med ham om Sol og Maane, og om Menneskene baade udenpaa og indeni, og han svarede saa klogt og godt.</p>

    <div class="newpage" id="page-380">
      &nbsp;
    </div>

    <p>»Hvad det maa være for en Mand, der har saa vis en Skygge!« tænkte hun, »det vilde være en ren Velsignelse for mit Folk og Rige, om jeg valgte ham til min Gemal; &mdash; jeg gør det!«</p>

    <p>Og de vare snart enige, baade Kongedatteren og Skyggen, men ingen skulde vide derom, før hun kom hjem i sit eget Rige.</p>

    <p>»Ingen, ikke engang min Skygge!« sagde Skyggen, og det havde han nu saadan sine egne Tanker ved. &mdash;</p>

    <p>Saa vare de i Landet, hvor Kongedatteren regerede, naar hun var hjemme.</p>

    <p>»Hør min gode Ven!« sagde Skyggen til den lærde Mand, »nu er jeg bleven saa lykkelig og mægtig, som nogen kan blive, nu vil jeg ogsaa gøre noget særdeles for dig! Du skal altid bo hos mig paa Slottet, køre med mig i min kongelige Vogn og have hundrede Tusinde Rigsdaler om Aaret; men saa maa du lade dig kalde Skygge af alle og enhver; du maa ikke sige, at du har nogensinde været Menneske, og een Gang om Aaret, naar jeg sidder paa Altanen i Solskin og lader mig se, maa du ligge ved mine Fødder, som en Skygge skal; jeg kan sige dig, jeg gifter Kongedatteren; i Aften skal Brylluppet holdes.«</p>

    <p>»Nej, det er dog alt for galt!« sagde den lærde Mand, »det vil jeg ikke, det gør jeg ikke! det er at bedrage hele Landet og Kongedatteren med! Jeg siger alting! at jeg er Mennesket, og at du er Skyggen, du er bare klædt paa!«</p>

    <p>»Det er der ingen, som tror!« sagde Skyggen, »vær nu fornuftig, ellers kalder jeg paa Vagten!« &mdash;</p>

    <p>»Jeg gaar lige til Kongedatteren!« sagde den lærde Mand. »Men jeg gaar først!« sagde Skyggen, »og du gaar i Arrest!« &mdash; og det maatte han, for Skildvagterne lystrede ham, som de vidste Kongedatteren vilde have.</p>

    <p>»Du ryster!« sagde Kongedatteren, da Skyggen kom ind til hende, »er der sket noget? Du maa ikke blive syg til i Aften, nu vi skulle have Bryllup.«</p>

    <p>»Jeg har oplevet det grueligste, der kan opleves!« sagde Skyggen, »tænk dig &mdash; ja, saadan en stakkels Skyggehjerne kan ikke holde meget ud; &mdash; tænk dig, min Skygge er bleven</p>

    <div class="newpage" id="page-381">
      &nbsp;
    </div>

    <p>SKYGGEN.</p>

    <p>381</p>

    <p>gal, han tror, at han er Mennesket, og at jeg &mdash; tænk dig bare, &mdash; at jeg er hans Skygge!«</p>

    <p>»Det er frygteligt!« sagde Prinsessen, »han er dog spærret inde?«</p>

    <p>»Det er han! Jeg er bange, han kommer sig aldrig.«</p>

    <p>»Stakkels Skygge!« sagde Prinsessen, »han er meget ulykkelig; det er en sand Velgerning at befri ham fra den Smule Liv, han har, og naar jeg rigtig tænker over det, saa tror jeg, det bliver nødvendigt, at det bliver gjort af med ham i al Stilhed!«</p>

    <p>»Det er rigtignok haardt!« sagde Skyggen, »for det var en tro Tjener!« og saa gav han ligesom et Suk.</p>

    <p>»De er en ædel Karakter!« sagde Kongedatteren.</p>

    <p>Om Aftenen var hele Byen illumineret, og Kanonerne gik af: Bum! og Soldaterne præsenterede Gevær. Det var et Bryllup! Kongedatteren og Skyggen gik ud paa Altanen for at lade sig se og faa nok engang Hurra.</p>

    <p>Den lærde Mand hørte ikke noget til alt det, for ham havde de taget Livet af. &mdash;</p>

    <p class="illus"><img alt="picture105" src="../Images/picture105.jpg" /></p>

    <div class="newpage" id="page-382">
      &nbsp;
    </div>

    <p class="illus"><img alt="picture106" src="../Images/picture106.jpg" /></p>

    <p>Det gamle Hus.</p>

    <p>Der var omme i Gaden et gammelt, gammelt Hus, det var næsten tre Hundrede Aar, det kunde man læse sig til paa Bjælken, hvor Aarstallet var skaaret ud tillige med Tulipaner og Humleranker; der stod hele Vers bogstaverede som i gamle Dage, og over hvert Vindue var der i Bjælken snittet et Ansigt, som vrængede; den ene Etage gik et langt Stykke ud over den anden, og lige under Taget var en Blyrende med Dragehoved; Regnvandet skulde løbe ud af Gabet, men det løb ud af Maven, for der var Hul paa Renden.</p>

    <p>Alle de andre Huse i Gaden vare saa ny og saa nette, med store Ruder og glatte Vægge, man kunde nok se, at de vilde ikke have noget at gøre med det gamle Hus; de tænkte nok: »Hvor længe skal det Skrummel staa til Spektakel her i Gaden; saa løber Karnappen saaledes ud, at ingen fra vore Vinduer kan se, hvad der sker i den Kant; Trappen er saa</p>

    <div class="newpage" id="page-383">
      &nbsp;
    </div>

    <p>bred som til et Slot og saa høj som til et Kirketaarn. Jerngelænderet ser jo ud som Døren til en gammel Begravelse, og saa har det Messingknapper. Det er flovt!«</p>

    <p>Lige over for i Gaden var ogsaa ny og nette Huse, og de tænkte som de andre, men ved Vinduet her sad en lille Dreng med friske, røde Kinder, med klare, straalende Øjne, han syntes rigtignok bedst om det gamle Hus, og det baade i Solskin og i Maaneskin. Og saa han over paa Muren, hvor Kalken var gaaet af, saa kunde han sidde og udfinde der alle de underligste Billeder, akkurat hvorledes Gaden havde set ud før med Trapper, Karnapper og spidse Gavle; han kunde se Soldater med Hellebarder, og Tagrender, der løb om som Drager og Lindorme. &mdash; Det var rigtignok et Hus at se paa! og derovre boede en gammel Mand, som gik i Skægs Bukser, havde en Kjole med store Messingknapper og en Paryk, som man kunde se var en virkelig Paryk. Hver Morgen kom der til ham en gammel Karl, som ryddede op og gik Ærinder, ellers var den gamle Mand i de Skægs Bukser ganske alene i det gamle Hus; imellem kom han hen til Vinduesruden og saa ud, og den lille Dreng nikkede til ham, og den gamle Mand nikkede igen, og saa vare de bekendte, og saa vare de Venner, skønt de aldrig havde talt med hinanden, men det kunde da ogsaa være det samme.</p>

    <p>Den lille Dreng hørte sine Forældre sige: »Den gamle Mand derovre har det meget godt, men han er saa skrækkelig ene!«</p>

    <p>Næste Søndag tog den lille Itreng og svøbte noget ind i et Stykke Papir, gik ned i Porten, og da han, som gik Ærinder, kom forbi, sagde han til ham: »Hør! vil du bringe den gamle Mand derovre dette fra mig! jeg har to Tinsoldater, dette er den ene; han skal have den, for jeg veed, han er saa skrækkelig ene.«</p>

    <p>Og den gamle Karl saa ganske fornøjet ud, nikkede og bar Tinsoldaten over i det gamle Hus. Siden kom der Bud, om den lille Dreng ikke havde Lyst til selv at komme over at gøre Besøg, og det fik han Lov til af sine Forældre, og saa kom han over i det gamle Hus.</p>

    <div class="newpage" id="page-384">
      &nbsp;
    </div>

    <p>Og Messingknapperne paa Trappegelænderet skinnede meget stærkere end ellers, man skulde tro, at de vare polerede i Anledning af Besøget, og det var, som om de udskaarne Trompetere &mdash; for der var udskaaret i Døren Trompetere, som stod i Tulipanerne &mdash; blæste af alle Kræfter, Kinderne saa meget tykkere ud end før. Jo de blæste: »Tratteratra! den lille Dreng kommer! tratteratra!« &mdash; og saa gik Døren op. Hele Gangen var behængt med gamle Portrætter, Riddere i Harnisk og Fruer i Silkekjoler; og Harniskerne raslede, og Silkekjolerne raslede. &mdash; Og saa kom der en Trappe, den gik et stort Stykke opad og et lille Stykke ned &mdash; og saa var man paa en Altan, der rigtignok var meget skrøbelig, med store Huller og lange Sprækker, men der skød Græs og Blade op af dem alle sammen, for hele Altanen uden for Gaarden og Muren var bevokset med saa meget Grønt, det saa ud som en Have, men det var kun en Altan. Her stod gamle Urtepotter, som havde Ansigt og Æselører; Blomsterne, de vokste nu, ligesom de vilde. I den ene Potte løb det over alle Bredder med Nelliker, det vil sige med det grønne, Skud ved Skud, og ganske tydeligt sagde det: »Luften har klappet mig, Solen har kysset mig og lovet mig en lille Blomst paa Søndag, en lille Blomst paa Søndag!«</p>

    <p>Og saa kom de ind i et Kammer, hvor Væggene vare med Svinelæders Betræk, og der var trykt Guldblomster paa.</p>

    <p>»Forgyldning forgaar, men Svinelæder bestaar!«</p>

    <p>sagde Væggene.</p>

    <p>Og der stod Lænestole saa højryggede, saa udskaarne, og med Arme paa begge Sider. »Sid ned! sid ned!« sagde de; »uh, hvor det knager i mig! nu faar jeg nok Gigt ligesom det gamle Skab! Gigt i Ryggen, uh!«</p>

    <p>Og saa kom den lille Dreng ind i Stuen, hvor Karnappen var, og hvor den gamle Mand sad.</p>

    <p>»Tak for Tinsoldaten, min lille Ven!« sagde den gamle Mand. »Og Tak fordi du kommer over til mig!«</p>

    <p>»Tak! Tak!« eller »Knak! Knak!« sagde det i alle Møblerne;</p>

    <div class="newpage" id="page-385">
      &nbsp;
    </div>

    <p>de vare saa mange, at de næsten stod hverandre i Vejen for at se den lille Dreng.</p>

    <p>Og midt paa Væggen hang et Skilderi med en dejlig Dame, saa ung, saa glad, men ganske klædt paa som i gamle Dage, med Pudder i Haaret og Klæder, som stod stive; hun sagde hverken »Tak« eller »Knak«, men saa med sine milde Øjne paa den lille Dreng, som straks spurgte den gamle Mand: »Hvor har du faaet hende?«</p>

    <p>»Omme hos Marskandiseren!« sagde den gamle Mand, »der hænge saa mange Billeder; ingen kender eller bryder sig om dem, for Personerne ere begravede alle sammen, men i gamle Dage har jeg kendt hende, og nu har hun været død og borte i et halvt Hundrede Aar.«</p>

    <p>Og under Skilderiet hang bag Glas en Buket visne Blomster; de vare vist ogsaa et halvt Hundrede Aar, saa gamle saa de ud. Og Perpendiklen paa det store Ur gik frem og tilbage, og Viseren drejede, og alting i Stuen blev endnu ældre, men det mærkede de ikke.</p>

    <p>»De sige hjemme,« sagde den lille Dreng, »at du er saa skrækkelig ene!«</p>

    <p>»Oh,« sagde han, »de gamle Tanker, med hvad de kunne føre med sig, komme og besøge mig, og nu kommer du ogsaa! &mdash; Jeg har det meget godt!«</p>

    <p>Og saa tog han ned af Hylden en Bog med Billeder, der var hele lange Optog, de forunderligste Kareter, som man ikke ser dem nu til Dags, Soldater som Kløver Knægt og Borgere med vajende Faner; Skrædderne havde deres med en Saks, som blev holdt af to Løver, og Skomagerne deres uden Støvle, men med en Ørn, som havde to Hoveder, for Skomagerne maa have alting saaledes, at de kunne sige: Det er et Par. &mdash; Jo, det var en Billedbog!</p>

    <p>Og den gamle Mand gik ind i den anden Stue for at hente Syltetøj, Æbler og Nødder; &mdash; der var rigtignok velsignet ovre i det gamle Hus.</p>

    <p>»Jeg kan ikke holde det ud!« sagde Tinsoldaten som stod paa Dragkisten; »her er saa ensomt og saa sørgeligt; nej, naar man har været i Familieliv, kan man ikke vænne sig til</p>

    <p>H.C.Andersen: Eventyr og Historier. 25</p>

    <div class="newpage" id="page-386">
      &nbsp;
    </div>

    <p>dette her! &mdash; Jeg kan ikke holde det ud! den hele Dag er saa lang, og Aftenen er endnu længer! her er slet ikke som ovre hos dig, hvor din Fader og Moder talte saa fornøjede, og hvor du og alle I søde Børn gjorde saadant et dejligt Spektakel. Nej, hvor den gamle Mand har det ensomt! tror du, han faar Kys? tror du, han faar milde Øjne eller Juletræ? Han faar ikke noget, uden Begravelse! &mdash; jeg kan ikke holde det ud!«</p>

    <p>»Du maa ikke tage det saa sørgeligt!« sagde den lille Dreng, »jeg synes, her er saa dejligt, og alle de gamle Tanker, med hvad de kunne føre med sig, komme jo og gøre Besøg!«</p>

    <p>»Ja, dem ser jeg ikke, og dem kender jeg ikke!« sagde Tinsoldaten, »jeg kan ikke holde det ud!«</p>

    <p>»Det maa du!« sagde den lille Dreng.</p>

    <p>Og den gamle Mand kom med det mest fornøjede Ansigt, det dejligste Syltetøj, Æbler og Nødder, og saa tænkte den lille Dreng ikke paa Tinsoldaten.</p>

    <p>Lykkelig og fornøjet kom den lille Dreng hjem, og der gik Dage, og der gik Uger, og der blev nikket til det gamle Hus og fra det gamle Hus, og saa kom den lille Dreng derover igen.</p>

    <p>Og de udskaarne Trompetere blæste: »Tratteratra! der er den lille Dreng! tratteratra!« og Sværd og Rustning paa Ridderbillederne raslede, og Silkekjolerne raslede, Svinelæderet talte, og de gamle Stole havde Gigt i Ryggen: »Av!« det var akkurat ligesom første Gang, for derovre var den ene Dag og Time ligesom den anden.</p>

    <p>»Jeg kan ikke holde det ud!« sagde Tinsoldaten, »jeg har grædt Tin! her er alt for sørgeligt! lad mig heller gaa i Krig og miste Arme og Ben! det er dog en Forandring. Jeg kan ikke holde det ud! &mdash; nu veed jeg, hvad det er at have Besøg af sine gamle Tanker, med hvad de kunne føre med! jeg har haft Besøg af mine, og du kan tro, det er ingen Fornøjelse i Længden, jeg var til sidst nær ved at springe ned af Dragkisten. Alle I derovre i Huset saa jeg saa tydeligt, som om I virkelig var her; det var igen den Søndag Morgen, som da veed nok! Alle I Børn stod foran Bordet og sang eders</p>

    <div class="newpage" id="page-387">
      &nbsp;
    </div>

    <p>DET GAMLE HUS.</p>

    <p>387</p>

    <p class="illus"><img alt="picture107" src="../Images/picture107.jpg" /></p>

    <p>Psaline, som I synge den hver Morgen; I stod andægtige med foldede Hænder, og Fader og Moder vare lige saa højtidelige, og saa gik Døren op, og den lille Søster Maria, som ikke er to Aar endnu, og som altid danser, naar hun hører Musik</p>

    <div class="newpage" id="page-388">
      &nbsp;
    </div>

    <p>eller Sang, hvad Slags det endogsaa er, blev sat ind, &mdash; hun skulde det nu ikke, &mdash; og saa begyndte hun at danse, men kunde ikke komme i Takt, for Tonerne vare saa lange, og saa stod hun først paa det ene Ben og hældede Hovedet helt forover, og saa paa det andet Ben og hældede Hovedet helt forover, men det vilde ikke slaa til. I stod meget alvorlige, alle sammen, skønt det var nok svært, men jeg lo indvendig, og derfor faldt jeg ned af Bordet og fik en Bule, som jeg endnu gaar med, for det var ikke ret af mig at le. Men det hele gaar nu igen inden i mig, og alt hvad jeg saadan har oplevet; og det er nok de gamle Tanker, med hvad de kunne føre med. &mdash; Sig mig, om I synge endnu om Søndagen? Sig mig lidt om den lille Maria! og hvordan har min Kammerat det, den anden Tinsoldat! ja, han er rigtignok lykkelig! &mdash; jeg kan ikke holde det ud!«</p>

    <p>»Du er foræret bort!« sagde den lille Dreng; »du maa blive; kan du ikke indse det?«</p>

    <p>Og den gamle Mand kom med en Skuffe, hvori der var meget at se, baade »Kridthus«, og »Balsambøsse«, og gamle Kort, saa store og saa forgyldte, som man aldrig ser dem nu. Og der blev aabnet store Skuffer, og Klaveret blev aabnet, det var med Landskab indvendigt paa Laaget, og det var saa hæst, da den gamle Mand spillede paa det; og saa nynnede han en Vise.</p>

    <p>»Ja, den kunde hun synge!« sagde han, og saa nikkede han til Portrættet, som han havde købt hos Marskandiseren, og den gamle Mands Øjne de skinnede saa klare.</p>

    <p>»Jeg vil i Krig! jeg vil i Krig!« raabte Tinsoldaten, saa højt han kunde, og styrtede sig lige ned paa Gulvet. &mdash;</p>

    <p>Ja, hvor blev han af? Den gamle Mand søgte, den lille Dreng søgte, borte var han, og borte blev han. »Jeg finder ham nok!« sagde den gamle, men han fandt ham aldrig; Gulvet var alt for aabent og hullet; &mdash; Tinsoldaten var falden gennem en Sprække, og der laa han i aaben Begravelse.</p>

    <p>Og den Dag gik, og den lille Dreng kom hjem, og Ugen gik, og der gik flere Uger. Vinduerne vare ganske frosne; den</p>

    <div class="newpage" id="page-389">
      &nbsp;
    </div>

    <p>lille Dreng maatte sidde og aande paa dem for at faa et Kighul over til det gamle Hus, og der var Sneen fyget ind i alle Snirkler og Indskrifter, den laa helt op over Trappen, ligesom om der ingen var hjemme, og der var heller ingen hjemme, den gamle Mand var død.</p>

    <p>Om Aftenen holdt en Vogn udenfor, og ned i den bar man ham i hans Kiste, han skulde ud at ligge paa Landet i sin Begravelse. Der kørte han nu, men ingen fulgte, alle hans Venner vare jo døde. Og den lille Dreng kyssede paa Fingeren efter Kisten, da den kørte.</p>

    <p>Nogle Dage efter blev der Auktion paa det gamle Hus, og den lille Dreng saa fra sit Vindue, hvor man bar bort: de gamle Riddere og de gamle Damer, Urtepotterne med lange Ører, de gamle Stole og de gamle Skabe, noget kom her, og noget kom der; Portrættet af hende, som var funden hos Marskandiseren, kom til Marskandiseren igen, og der hang det altid, for ingen kendte hende mere, og ingen brød sig om det gamle Billede.</p>

    <p>I Foraaret rev man Huset selv ned, for det var et Skrummel, sagde Folk. Man kunde se fra Gaden lige ind i Stuen til det Svinelæders Betræk, som blev flænget og revet; og det grønne om Altanen hang ganske vildsomt om de faldende Bjælker. &mdash; Og saa blev der ryddet op.</p>

    <p>»Det hjalp!« sagde Nabohusene.</p>

    <p>Og der blev bygget et dejligt Hus med store Vinduer og hvide, glatte Mure, men foran, hvor egentlig det gamle Hus havde staaet, plantedes en lille Have, og op ad Naboens Mure vokste vilde Vinranker; foran Haven kom et stort Jerngitter med Jernport, det saa stadseligt ud, Folk stod stille og kiggede derind. Og Spurvene hængte sig i Snesevis paa Vinrankerne, snakkede i Munden paa hverandre, saa godt de kunde, men det var ikke om det gamle Hus, for det kunde de</p>

    <div class="newpage" id="page-390">
      &nbsp;
    </div>

    <p>ikke huske, der var gaaet saa mange Aar, at den lille Dreng var vokset op til en hel Mand, ja, en dygtig Mand, som hans Forældre havde Fornøjelse af, og han var lige bleven gift og med sin lille Kone flyttet ind i Huset her, hvor Haven var; og han stod hos hende der, idet hun plantede en Markblomst, som hun fandt saa yndig. Hun plantede den med sin lille Haand og klappede Jorden til med Fingrene. &mdash; Av! Hvad var det? Hun stak sig. Der sad noget spidst lige op af den bløde Jord.</p>

    <p>Det var &mdash; ja tænk! det var Tinsoldaten, ham, som var bleven borte oppe hos den gamle Mand og var rumlet og tumlet mellem Tømmer og Grus og til sidst havde ligget mange Aar i Jorden.</p>

    <p>Og den unge Kone tørrede Soldaten, først med et grønt Blad og saa med sit fine Lommetørklæde, det havde saadan en dejlig Lugt! og det var for Tinsoldaten, ligesom om den vaagnede op af en Dvale.</p>

    <p>»Lad mig se ham!« sagde den unge Mand, lo og rystede saa med Hovedet. »Ja, ham kan det nu ikke være, men han husker mig paa en Historie med en Tinsoldat, jeg havde, da jeg var en lille Dreng!« og saa fortalte han sin Kone om det gamle Hus, og den gamle Mand, og om Tinsoldaten, han sendte over til ham, fordi han var saa skrækkelig ene, og han fortalte det saa akkurat, som det virkelig havde været, saa at den unge Kone fik Taarer i Øjnene over det gamle Hus og den gamle Mand.</p>

    <p>»Det kan dog være, at det er den samme Tinsoldat!« sagde hun, »jeg vil gemme den og huske paa alt hvad du har fortalt mig; men den gamle Mands Grav maa du vise mig!«</p>

    <p>»Ja, den kender jeg ikke,« sagde han, »og ingen kender den! alle hans Venner vare døde, ingen passede den, og jeg var jo en lille Dreng!«</p>

    <p>»Hvor han maa have været skrækkelig ene!« sagde hun.</p>

    <p>»Skrækkelig ene!« sagde Tinsoldaten, »men dejligt er det ikke at blive glemt!«</p>

    <div class="newpage" id="page-391">
      &nbsp;
    </div>

    <p>DET GAMLE HUS.</p>

    <p>391</p>

    <p>»Dejligt!« raabte noget tæt ved, men ingen uden Tinsoldaten saa, at det var en Lap af det Svinelæders Betræk; den var uden al Forgyldning, den saa ud som vaad Jord, men en Mening havde den, og den sagde det:</p>

    <p>»Forgyldning forgaar, men Svinelæder bestaar!«</p>

    <p>Dog, det troede Tinsoldaten ikke.</p>

    <p class="illus"><img alt="picture108" src="../Images/picture108.jpg" /></p>

    <div class="newpage" id="page-392">
      &nbsp;
    </div>

    <p class="illus"><img alt="picture109" src="../Images/picture109.jpg" /></p>

    <p>Vanddraaben.</p>

    <p>Du kender da sagtens et Forstørrelsesglas, saadant et rundt Brilleglas, der gør alting hundrede Gange større end det er? Naar man tager og holder det for Øjet og ser paa en Vanddraabe ude fra Dammen, saa ser man over tusinde underlige Dyr, som man ellers aldrig ser i Vandet, men de ere der, og det er virkeligt. Det ser næsten ud som en hel Tallerken fuld af Rejer, der springe mellem hverandre, og de ere saa glubende, de rive Arme og Ben, Ender og Kanter af hverandre, og dog ere de glade og fornøjede paa deres Maade.</p>

    <p>Nu var der engang en gammel Mand, som alle Folk kaldte Krible-Krable, for det hed han. Han vilde altid have det bedste ud af enhver Ting. og naar det slet ikke vilde gaa, saa tog han det med Trolddom.</p>

    <p>Nu sidder han en Dag og holder sit Forstørrelsesglas for Øjet og ser paa en Vanddraabe, der var tagen ude fra en Pyt Vand i Grøften. Nej, hvor det kriblede og krablede der! alle de tusinde Smaadyr hoppede og sprang, trak i hverandre og aad af hverandre.</p>

    <p>»Ja, men det er jo afskyeligt!« sagde gamle Krible-Krable, »kan man ikke faa dem til at leve i Fred og Ro,</p>

    <div class="newpage" id="page-393">
      &nbsp;
    </div>

    <p>og hver passe sit!« og han tænkte og tænkte, men det vilde ikke gaa, og saa maatte han trolde. »Jeg maa give dem Kulør, at de kunne blive tydelige!« sagde han, og saa hældte han ligesom en lille Draabe rød Vin i Vanddraaben, men det var Hekseblod, det allerfineste Slags til to Skilling; og saa bleve alle de underlige Dyr rosenrøde over hele Kroppen, det saa ud som en hel By af nøgne Vildmænd.</p>

    <p>»Hvad har du der?« spurgte en anden gammel Trold, som ikke havde Navn, og det var just det fine ved ham.</p>

    <p class="illus"><img alt="picture110" src="../Images/picture110.jpg" /></p>

    <p>»Ja, kan du gætte, hvad det er,« sagde Krible-Krable, »saa skal jeg forære dig det; men det er ikke let at finde ud, naar man ikke veed det!«</p>

    <p>Og Trolden, som intet Navn havde, saa igennem Forstørrelsesglasset. Det saa virkelig ud som en hel By, hvor alle Mennesker løb om uden Klæder! det var gyseligt, men endnu mere gyseligt at se, hvor den ene puffede og stødte den anden, hvor de nippedes og nappedes, bed hinanden og trak hinanden frem. Hvad der var nederst, skulde øverst, og hvad der var øverst, skulde nederst! »Se! se! hans Ben er længer end mit! baf! væk med det! Der er en, som har en lille Knop bag Øret, en lille uskyldig Knop, men den piner ham, og saa skal den pine mer!« og de hakkede i den, og de trak i ham, og de aad ham for den lille Knops Skyld. Der sad</p>

    <div class="newpage" id="page-394">
      &nbsp;
    </div>

    <p>en saa stille som en lille Jomfru og ønskede alene Fred og Rolighed, men saa skulde Jomfruen frem, og de trak i hende, og de sled i hende, og de aad hende!</p>

    <p>»Det er overordentlig morsomt!« sagde Trolden.</p>

    <p>»Ja, meu hvad tror du, det er?« spurgte Krible-Krable. »Kan du finde det?«</p>

    <p>»Det er da godt at se!« sagde den anden, »det er jo Kjøbenhavn eller en anden stor By, de ligne jo alle sammen hverandre. En stor By er det!«</p>

    <p>»Det er Grøftevand!« sagde Krible-Krable.</p>

    <div class="newpage" id="page-395">
      &nbsp;
    </div>

    <p>^Illilll llllilllllJl::!!!</p>

    <p>Mk ^/.åiååm ^Mmm</p>

    <p class="illus"><img alt="picture111" src="../Images/picture111.jpg" /></p>

    <p>y^^gS^sg^*</p>

    <p>Den lykkelige Familie.</p>

    <p>Det største grønne Blad her til Lands, det er da rigtignok et Skræppeblad; holder man det foran paa sin lille Mave, saa er det ligesom et helt Forklæde, og lægger man det paa sit Hoved, saa er det i Regnvejr næsten lige saa godt som en Paraply, for det er saa forfærdelig stort. Aldrig vokser en Skræppe alene, nej, hvor der gror een, der gro flere, det er en stor Dejlighed, og al den Dejlighed er Sneglemad. De store, hvide Snegle, som fornemme Folk i gamle Dage lod lave til Frikassé, spiste og sagde: »Hum! hvor det smager!« for de troede nu, det smagte saa dejligt, de levede af Skræppeblade, og derfor bleve Skræpperne saaede.</p>

    <p>Nu var der en gammel Herregaard, hvor man ikke længer spiste Snegle, de vare ganske uddøde, men Skræpperne vare ikke uddøde, de vokste og vokste over alle Gange og alle Bede, man kunde ikke mere faa Bugt med dem, det var en hel Skræppeskov, hist og her stod et Æble- og et Blommetræ, ellers kunde man nu aldrig have tænkt, at det var en Have; alt var Skræpper, &mdash; og derinde boede de to sidste, inderlig gamle Snegle.</p>

    <div class="newpage" id="page-396">
      &nbsp;
    </div>

    <p>De vidste ikke selv, hvor gamle de vare, men de kunde godt huske, at de havde været mange flere, at de vare af en Familie fra fremmede Lande, og at for dem og deres var hele Skoven plantet. De havde aldrig været udenfor, men de vidste, at der var endnu noget til i Verden, som hed Herregaarden, og deroppe blev man kogt, og saa blev man sort, og saa blev man lagt paa Sølvfad, men hvad videre der skete, vidste man ikke. Hvorledes det iøvrigt var at blive kogt og at ligge paa Sølvfad, kunde de ikke tænke sig, men dejligt skulde det være og særdeles fornemt. Hverken Oldenborren, Skruptudsen eller Regnormen, som de spurgte ad, kunde give Besked, ingen af dem havde været kogt eller ligget paa Sølvfad.</p>

    <p>De gamle, hvide Snegle vare de fornemste i Verden, vidste de, Skoven var til for deres Skyld, og Herregaarden var til, for at de kunde blive kogte og lagte paa Sølvfad.</p>

    <p>De levede nu meget ensomt og lykkeligt, og da de selv ikke havde Børn, saa havde de taget en lille, almindelig Snegl til sig, som de opdrog som deres egen, men den lille vilde ikke vokse, for han var almindelig; men de gamle, især Mutter, Sneglemutter, syntes, hun kunde dog bemærke, hvor han tog til, og hun bad Fatter, dersom han ikke kunde se det, han da vilde føle paa det lille Sneglehus, og saa følte han og fandt, at Mutter havde Ret.</p>

    <p>En Dag var det stærk Regn.</p>

    <p>»Hør, hvor det tromme-romme-rommer paa Skræpperne!« sagde Sneglefar.</p>

    <p>»Der kommer ogsaa Draaber!« sagde Sneglemor. »Det løber jo lige nedad Stilken! Du skal se, her bliver vaadt! Jeg er glad ved, vi have vort gode Hus, og den lille ogsaa har sit! Der er rigtignok gjort mere for os end for alle andre Skabninger; man kan da se. at vi er Herskabet i Verden! Vi have Hus fra Fødselen, og Skræppeskoven er saaet for vor Skyld &mdash;! jeg gad vidst, hvor langt den strækker sig, og hvad der er udenfor!«</p>

    <p>»Der er ikke noget udenfor!« sagde Sneglefar. »Bedre end hos os kan der ingen Steder være, og jeg har ikke noget at ønske!«</p>

    <div class="newpage" id="page-397">
      &nbsp;
    </div>

    <p>»Jo,« sagde Mor, »jeg gad nok komme paa Herregaarden, blive kogt og lagt paa Sølvfad, det er alle vore Forfædre blevne, og du kan tro, der er noget aparte ved det!«</p>

    <p>»Herregaarden er muligvis falden sammen!« sagde Sneglefar, »eller Skræppeskoven er vokset hen over den, saa at Menneskene ikke kunne komme ud. Det har da heller ingen Hast, men du iler altid saa forfærdelig, og det begynder den lille ogsaa med; har han nu ikke i tre Dage krøbet op ad den Stilk, jeg faar ondt i Hovedet, naar jeg ser op paa ham!«</p>

    <p>»Du maa ikke skænde!« sagde Sneglemor, »han kryber saa sindig, vi faa nok Fornøjelse af ham, og andet have vi gamle jo ikke at leve for! Men har du tænkt paa det: hvor faa vi en Kone til ham. Tror du ikke, der langvejs inde i Skræppeskoven skulde være nogen af vor Art?«</p>

    <p>»Sorte Snegle tror jeg nu nok, der er,« sagde den gamle, »sorte Snegle uden Hus, men det er saa simpelt, og de have Indbildninger, men vi kunne give det i Kommission til Myrerne, de løbe frem og tilbage, som om de have noget at bestille, de veed vist en Kone til vor lille Snegl!«</p>

    <p>»Jeg veed rigtignok den allerdejligste!« sagde Myrerne, »men jeg er bange, det gaar ikke, for hun er Dronning!«</p>

    <p>»Det gør ikke noget!« sagde den gamle. »Har hun Hus?«</p>

    <p>»Hun har Slot!« sagde Myrerne, »det dejligste Myreslot med syv Hundrede Gange.«</p>

    <p>»Tak!« sagde Sneglemor, »vor Søn skal ikke i en Myretue! veed I ikke bedre, saa give vi det i Kommission til de hvide Myg, de flyve vidt omkring i Regn og i Solskin, de kende Skræppeskoven forinden og foruden.«</p>

    <p>»Vi have en Kone for ham!« sagde Myggene, »hundrede Menneskeskridt herfra sidder paa en Stikkelsbærbusk en lille Snegl med Hus, den er ganske ensom og gammel nok til at gifte sig. Det er bare hundrede Menneskeskridt!«</p>

    <p>»Ja, lad hende komme til ham!« sagde de gamle, »han har en Skræppeskov, hun har kun en Busk!«</p>

    <p>Og saa hentede de den lille Sneglefrøken. Det varede otte Dage, før hun kom, men det var just det rare ved det, saa kunde man se, hun var af Arten.</p>

    <div class="newpage" id="page-398">
      &nbsp;
    </div>

    <p>DEN LYKKELIGE FAMILIE.</p>

    <p>Og saa holdt de Bryllup. Seks Sankt-Hans-Orme lyste, saa godt de kunde; ellers gik det hele stille af, for de gamle Sneglefolk kunde ikke taale Svir og Lystighed; men en dejlig Tale blev der holdt af Sneglemor, Fatter kunde ikke, han var saa bevæget, og saa gav de dem i Arv den hele Skræppeskov og sagde, hvad de altid havde sagt. at det var det bedste i Verden, og naar de levede redelig og skikkelig og formerede sig, vilde engang de og deres Børn komme paa Herregaarden, blive kogte sorte og lagte paa Sølvfad.</p>

    <p>Og efter at den Tale var holdt, krøb de gamle ind i deres Hus og kom aldrig mere ud; de sov. Det unge Sneglepar regerede i Skoven og fik et stort Afkom, men de bleve aldrig kogte, og de kom aldrig paa Sølvfad; saa sluttede de deraf, at Herregaarden var falden sammen, og at alle Mennesker i Verden vare uddøde, og da ingen sagde dem imod, saa var det jo sandt; og Regnen slog paa Skræppebladene for at gøre Trommemusik for deres Skyld, og Solen skinnede for at give Skræppeskoven Kulør for deres Skyld, og de vare meget lykkelige, og hele Familien var lykkelig, thi den var det.</p>

    <p class="illus"><img alt="picture112" src="../Images/picture112.jpg" /></p>

    <div class="newpage" id="page-399">
      &nbsp;
    </div>

    <p class="illus"><img alt="picture113" src="../Images/picture113.jpg" /></p>

    <p>Historien om en Moder.</p>

    <p>Der sad en Moder hos sit lille Barn, hun var saa bedrøvet, saa bange for, at det skulde dø. Det var saa blegt, de smaa Øjne havde lukket sig, det trak saa sagte Vejret, og imellem med et dybt Drag, ligesom om det sukkede; og Moderen saa endnu mere sorrigfuld paa den lille Sjæl.</p>

    <p>Da bankede det paa Døren, og der kom en fattig, gammel Mand, svøbt ligesom i et stort Hestedækken, for det varmer, og det trængte han til, det var jo kold Vinter; alting udenfor laa med Is og Sne, og Vinden blæste, saa at det skar i Ansigtet.</p>

    <p>Og da den gamle Mand rystede af Kulde, og det lille Barn sov et Øjeblik, gik Moderen hen og satte 01 i en lille Potte ind i Kakkelovnen, at det kunde varmes til ham; og den gamle Mand sad og vuggede, og Moderen satte sig paa Stolen tæt ved ham, saa paa sit syge Barn, der trak Vejret saa dybt, og løftede den lille Haand.</p>

    <p>»Tror du ikke nok, at jeg beholder ham?« sagde hun, »Vor Herre vil ikke tage ham fra mig!«</p>

    <div class="newpage" id="page-400">
      &nbsp;
    </div>

    <p>Og den gamle Mand, det var Døden selv, han nikkede saa underligt, det kunde lige saa godt betyde Ja, som Nej. Og Moderen saa ned i sit Skød, og Taarerne løb hende over Kinderne; &mdash; hendes Hoved blev saa tungt, i tre Nætter og Dage havde hun ikke lukket sine Øjne, og nu sov hun, men kun et Øjeblik, saa foer hun op og rystede af Kulde: »Hvad er det!« sagde hun og saa til alle Sider; men den gamle Mand var borte, og hendes lille Barn var borte, han havde taget det med sig; og henne i Krogen snurrede og snurrede det gamle Ur, det store Blylod løb lige ned til Gulvet, bum! og saa stod ogsaa Uret stille.</p>

    <p>Men den stakkels Moder løb ud af Huset og raabte paa sit Barn.</p>

    <p>Derude, midt i Sneen, sad en Kone i lange, sorte Klæder, og hun sagde: »Døden har været inde i din Stue, jeg saa, han skyndte sig bort med dit lille Barn; han gaar stærkere til end Vinden, han bringer aldrig tilbage, hvad han tog!«</p>

    <p>»Sig mig blot, hvad Vej han gik!« sagde Moderen, »sig mig Vejen, og jeg skal finde ham!«</p>

    <p>»Jeg veed den!« sagde Konen i de sorte Klæder, »men før jeg siger den, maa du først synge for mig alle de Viser, du har sunget for dit Barn; jeg holder af dem, jeg har hørt dem før, jeg er Natten, jeg saa dine Taarer, medens du sang dem.«</p>

    <p>»Jeg vil synge dem alle, alle!« sagde Moderen, »men stands mig ikke, at jeg kan naa ham, at jeg kan finde mit Barn!«</p>

    <p>Men Natten sad stum og stille, da vred Moderen sine Hænder, sang og græd, og der var mange Viser, men endnu flere Taarer; og saa sagde Natten: »Gaa til højre, ind i den mørke Granskov, der saa jeg Døden tage Vej med dit lille Barn.«</p>

    <p>Dybt inde i Skoven krydsede Vejene sig, og hun vidste ikke længer, hvor hun skulde gaa; da stod der en Tornebusk, der var hverken Blad eller Blomst paa den, det var jo ogsaa i den kolde Vintertid, og der hang Isslag paa Grenene.</p>

    <p>»Har du ikke set Døden gaa forbi med mit lille Barn?«</p>

    <div class="newpage" id="page-401">
      &nbsp;
    </div>

    <p>»Jo!« sagde Tornebusken, »men jeg siger dig ikke, hvilken Vej han tog, uden at du først vil varme mig op ved dit Hjerte; jeg fryser ihjel, jeg bliver til bare Is.«</p>

    <p>Og hun trykkede Tornebusken til sit Bryst, saa fast, for at den ret kunde opvarmes, og Tornene gik lige ind i hendes Kød, og hendes Blod flød i store Draaber, men Tornebusken skød friske grønne Blade, og der kom Blomster paa i den kolde Vinternat, saa varmt var der ved en bedrøvet Moders Hjerte; og Tornebusken sagde hende Vejen, som hun skulde gaa.</p>

    <p>Da kom hun til en stor Sø, hvor der hverken var Skib eller Baad. Søen var ikke frossen nok til, at den kunde bære hende, og heller ikke aaben og lav nok til, at hun kunde vade igennem, og over den maatte hun, vilde hun finde sit Barn; saa lagde hun sig ned for at drikke Søen ud, og det var jo umuligt for et Menneske; men den bedrøvede Moder tænkte, at der dog kunde ske et Mirakel. &mdash;</p>

    <p>»Nej, det gaar aldrig!« sagde Søen, »lad os to hellere se at blive enige! jeg holder af at samle paa Perler, og dine Øjne ere de to klareste, jeg har set; vil du græde dem ud til mig, saa skal jeg bære dig over til det store Drivhus, hvor Døden bor og passer Blomster og Træer; hver af dem er et Menneskeliv!«</p>

    <p>»Oh, hvad giver jeg ikke for at komme til mit Barn!« sagde den forgrædte Moder, og hun græd endnu mere, og hendes Øjne sank ned paa Havsens Bund og bleve to kostbare Perler, men Søen løftede hende, som om hun sad i en Gynge, og hun fløj i en Svingning til Kysten paa den anden Side, hvor der stod et milebredt, underligt Hus; man vidste ikke, om det var et Bjerg med Skov og Huler, eller om det var tømret op, men den stakkels Moder kunde ikke se det, hun havde jo grædt sine Øjne ud.</p>

    <p>»Hvor skal jeg finde Døden, som gik med mit lille Barn?« sagde hun.</p>

    <p>»Her er han ikke kommen endnu!« sagde den gamle Gravkone, som gik og skulde passe paa Dødens store Drivhus. »Hvor har du kunnet finde herhen, og hvem har hjulpet dig?«</p>

    <p>H. C. Andersen: Eventyr og Historier. 26</p>

    <div class="newpage" id="page-402">
      &nbsp;
    </div>

    <p>»Vor Herre har hjulpet mig!« sagde hun, »han er barmhjertig, og det vil du ogsaa være! hvor skal jeg finde mit lille Barn?«</p>

    <p>»Ja, jeg kender det ikke,« sagde Konen, »og du kan ikke se! &mdash; Mange Blomster og Træer ere visnede i Nat, Døden vil snart komme og plante dem om! Du veed vel, at hvert Menneske har sit Livstræ eller sin Blomst, saaledes som nu enhver er indrettet; de se ud som andre Vækster, men de har Hjerteslag; Barnehjerte kan ogsaa banke! gaa efter det, maaske kan du kende dit Barns; men hvad giver du mig for at sige dig, hvad du mere skal gøre?«</p>

    <p>»Jeg har ikke noget at give,« sagde den bedrøvede Moder, »men jeg vil gaa for dig til Verdens Ende.«</p>

    <p>»Ja, der har jeg ikke noget at gøre,« sagde Konen, »men du kan give mig dit lange, sorte Haar, du veed nok selv, det er kønt, og det kan jeg lide! Du skal faa mit hvide igen, det er altid noget!«</p>

    <p>»Forlanger du ikke andet,« sagde hun, »det giver jeg dig med Glæde!« Og hun gav hende sit smukke sorte Haar og fik den gamles snehvide igen.</p>

    <p>Og saa gik de ind i Dødens store Drivhus, hvor Blomster og Træer vokste underligt imellem hverandre. Der stod fine Hyacinter under Glasklokker, og der stod store, bomstærke Pæoner; der vokste Vandplanter, nogle faa friske, andre halv syge, Vandsnogene lagde sig paa dem, og sorte Krebs klemte dem om Stilken. Der stod dejlige Palmetræer, Ege og Plataner, der stod Persille og blomstrende Timian; hvert Træ og hver Blomst havde sit Navn, de vare hver et Menneskeliv, Mennesket levede endnu, en i Kina, en i Grønland, rundt omkring i Verden. Der var store Træer i smaa Potter, saa at de stod saa forkuede og vare færdige ved at sprænge Potten, der var ogsaa mange Steder en lille, kedelig Blomst i fed Jord med Mos rundt om og dægget og plejet. Men den bedrøvede Moder bøjede sig over alle de mindste Planter og hørte inden i dem, hvor Menneskehjertet bankede, og imellem Millioner kendte hun sit Barns.</p>

    <div class="newpage" id="page-403">
      &nbsp;
    </div>

    <p>»Det er det!« raabte hun og strakte Haanden ud over en lille blaa Krokus, som hang ganske syg til den ene Side.</p>

    <p>»Rør ikke ved Blomsten!« sagde den gamle Kone, »men stil dig her, og naar saa Døden kommer, jeg venter ham, før jeg veed det, lad ham da ikke rykke Planten op, og tru du med, at du vil gøre det med de andre Blomster, saa bliver han bange; han skal svare Vor Herre til dem, ingen tør rykkes op, før han giver Lov.«</p>

    <p>Med eet susede det iskoldt igennem Rummet, og den blinde Moder kunde mærke, at det var Døden, der kom.</p>

    <p>»Hvor har du kunnet finde Vej herhen?« spurgte han, »hvor kunde du komme hurtigere end jeg?«</p>

    <p>»Jeg er en Moder!« sagde hun.</p>

    <p>Og Døden strakte sin lange Haand hen imod den lille, fine Blomst, men hun holdt sine Hænder fast om den, saa tæt og dog bange for, at hun skulde røre ved et af Bladene. Da blæste Døden paa hendes Hænder, og hun følte, at det var koldere end den kolde Vind, og hendes Hænder faldt matte ned.</p>

    <p>»Du kan dog ikke gøre noget imod mig!« sagde Døden.</p>

    <p>»Men det kan Vor Herre!« sagde hun.</p>

    <p>»Jeg gør kun, hvad han vil!« sagde Døden. »Jeg er hans Urtegaardsmand! jeg tager alle hans Blomster og Træer og planter dem ud i den store Paradisets Have i det ubekendte Land, men hvorledes de der gro, og hvorledes der er, tør jeg ikke sige dig!«</p>

    <p>»Giv mig mit Barn tilbage!« sagde Moderen og græd og bad; med eet greb hun med hver Haand om to smukke Blomster tæt ved og raabte til Døden: »Jeg river alle dine Blomster af, for jeg er i Fortvivlelse!«</p>

    <p>»Rør dem ikke!« sagde Døden. »Du siger, at du er ulykkelig, og nu vil du gøre en anden Moder lige saa ulykkelig &mdash;!«</p>

    <p>»En anden Moder!« sagde den stakkels Kone og slap straks begge Blomsterne.</p>

    <p>»Der har du dine Øjne!« sagde Døden, »jeg har fisket dem op af Søen, de skinnede saa stærkt; jeg vidste ikke, at det var dine; tag dem igen, de ere endnu klarere end før, se</p>

    <p>26*</p>

    <div class="newpage" id="page-404">
      &nbsp;
    </div>

    <p>HISTORIEN OM EN MODER.</p>

    <p>saa ned i den dybe Brønd tæt ved, jeg skal nævne Navnene paa de to Blomster, du vilde rive op, og du ser deres hele Fremtid, deres hele Menneskeliv, ser, hvad du vilde forstyrre og ødelægge.«</p>

    <p>Og hun saa ned i Brønden; og det var en Lyksalighed at se, hvor den ene blev en Velsignelse for Verden, se, hvor megen Lykke og Glæde der udfoldede sig rundt om. Og hun</p>

    <p class="illus"><img alt="picture114" src="../Images/picture114.jpg" /></p>

    <p>-.'y^y'/is^v. &mdash;j_ __</p>

    <p>saa den andens Liv, og det var Sorg og Nød, Rædsel og Elendighed.</p>

    <p>»Begge Dele er Guds Villie!« sagde Døden.</p>

    <p>»Hvilken af dem er Ulykkens Blomst, og hvilken er Velsignelsens?« spurgte hun.</p>

    <p>»Det siger jeg dig ikke,« sagde Døden, »men det skal du vide af mig, at den ene Blomst var dit eget Barns, det var dit Barns Skæbne, du saa, dit eget Barns Fremtid.«</p>

    <p>Da skreg Moderen af Skræk: »Hvilket af dem var mit Barn! sig mig det! frels den uskyldige! frels mit Barn fra al den Elendighed! bær det heller bort! bær det ind i Guds</p>

    <div class="newpage" id="page-405">
      &nbsp;
    </div>

    <p>Rige! glem mine Taarer, glem mine Bønner og alt hvad jeg har sagt og gjort!«</p>

    <p>»Jeg forstaar dig ikke!« sagde Døden. »Vil du have dit Barn tilbage, eller skal jeg gaa med det derind, hvor du ikke veed?« &mdash;</p>

    <p>Da vred Moderen sine Hænder, faldt paa sine Knæ og bad til Vor Herre: »Hør mig ikke, hvor jeg beder imod din Villie, som er den bedste! hør mig ikke! hør mig ikke!«</p>

    <p>Og hun bøjede sit Hoved ned i sit Skød.</p>

    <p>Og Døden gik med hendes Barn ind i det ubekendte Land.</p>

    <div class="newpage" id="page-406">
      &nbsp;
    </div>

    <p class="illus"><img alt="picture115" src="../Images/picture115.jpg" /></p>

    <p>Flipperne.</p>

    <p>Der var engang en fin Kavaler, hvis hele Bohave var en ^Støvleknægt og en Redekam, men han havde de dejligste Flipper i Verden, og det er om Flipperne, vi skulle høre en Historie. &mdash; De vare nu saa gamle, at de tænkte paa at gifte sig, og saa traf det, at de kom i Vadsk med et Strømpebaand.</p>

    <p>»Nej!« sagde Flipperne, »nu har jeg aldrig set nogen saa slank og saa fin, saa blød og saa nysselig. Maa jeg ikke spørge om Deres Navn?«</p>

    <p>»Det siger jeg ikke!« sagde Strømpebaandet.</p>

    <p>»Hvor hører De hjemme?« spurgte Flipperne.</p>

    <p>Men Strømpebaandet var saa undselig af sig og syntes, at det var noget underligt at svare paa.</p>

    <p>»De er nok Livbaand!« sagde Flipperne, »saadan indvortes Livbaand! jeg ser nok, De er baade til Nytte og Stads, lille Jomfru!«</p>

    <p>»De maa ikke tale til mig!« sagde Strømpebaandet, »jeg synes, jeg har slet ikke givet Anledning!«</p>

    <p>»Jo, naar man er saa dejlig som De!« sagde Flipperne, »det er Anledning nok!«</p>

    <p>»Lad være at komme mig saa nær!« sagde Strømpebaandet. »De ser saa mandfolkeagtig ud!«</p>

    <p>»Jeg er ogsaa fin Kavaler!« sagde Flipperne, »jeg har Støvleknægt og Redekam!« og det var nu ikke sandt, det var jo hans Herre, der havde dem, men han pralede.</p>

    <div class="newpage" id="page-407">
      &nbsp;
    </div>

    <p>»Kom mig ikke nær!« sagde Strømpebaandet, »det er jeg ikke vant til!«</p>

    <p>»Snerpe!« sagde Flipperne, og saa bleve de tagne af Vadsken; de fik Stivelse, hang paa Stolen i Solskin og bleve saa lagte paa Strygebræt; der kom det varme Jern.</p>

    <p>»Frue!« sagde Flipperne, »lille Enkefrue! jeg bliver ganske varm! jeg bliver en anden en, jeg kommer rent ud af Folderne, De brænder Hul i mig! uh! &mdash; Jeg frier til Dem!«</p>

    <p>»Las!« sagde Strygejernet og gik stolt hen over Flipperne; for det bildte sig ind, det var en Dampkedel, der skulde ud paa Jernbanen og trække Vogne.</p>

    <p>»Las!« sagde det.</p>

    <p>Flipperne flossede lidt i Kanterne, og saa kom Papirsaksen og skulde klippe Flosset af.</p>

    <p>»Oh!« sagde Flipperne, »De er nok første Danserinde! hvor De kan strække Ben! det er det yndigste, jeg har set! det kan intet Menneske gøre Dem efter!«</p>

    <p>»Det veed jeg!« sagde Saksen.</p>

    <p>»De fortjente at være Grevinde!« sagde Flipperne, »alt hvad jeg har, er en fin Kavaler, en Støvleknægt og en Redekam &mdash;! bare jeg havde Grevskab!«</p>

    <p>»Frier Han!« sagde Saksen, for den blev vred, og saa gav den ham et ordentligt Klip, og saa var han kasseret.</p>

    <p>»Jeg maa nok fri til Redekammen!« sagde Flipperne. »Det er mærkeligt, hvor De beholder alle Deres Tænder, lille Frøken! Har De aldrig tænkt paa Forlovelse?«</p>

    <p>»Jo, det kan De nok vide!« sagde Redekammen, »jeg er jo forlovet med Støvleknægten!«</p>

    <p>»Forlovet!« sagde Flipperne; nu var der ingen flere at fri til, og saa foragtede han det.</p>

    <p>En lang Tid gik, saa kom Flipperne i Kasse hos Papirmølleren ; der var stort Kludeselskab, de fine for sig, de grove for sig, saaledes som det skal være. De havde alle meget at fortælle, men Flipperne mest, det var en ordentlig Pralhans.</p>

    <p>»Jeg har haft saa frygtelig mange Kærester!« sagde Flipperne, »jeg kunde ikke gaa i Ro! jeg var nu ogsaa fin Kavaler, med Stivelse! jeg havde baade Støvleknægt og Rede-</p>

    <div class="newpage" id="page-408">
      &nbsp;
    </div>

    <p>FLIPPERNE.</p>

    <p>kam, som jeg aldrig brugte! &mdash; De skulde have set mig den Gang, set mig, naar jeg laa paa Siden! Aldrig glemmer jeg min første Kæreste, hun var Livbaand, saa fin, saa blød og saa nydelig, hun styrtede sig i en Vandballe for min Skyld! &mdash; Der var ogsaa en Enkefrue, som blev gloende, men jeg lod hende staa og blive sort! Der var den første Danserinde, hun gav mig den Flænge, jeg nu gaar med, hun var saa glubsk! min egen Redekam var forlibt i mig, hun tabte alle sine Tænder af Kærestesorg. Ja, jeg har oplevet meget af det Slags! men det gør mig mest ondt for Strømpebaandet &mdash; jeg mener Livbaandet, der gik i Vandballen. Jeg har meget paa min Samvittighed, jeg kan trænge til at blive til hvidt Papir!« Og det bleve de, alle Kludene bleve hvidt Papir, men Flipperne bleve netop til det Stykke hvide Papir, vi her se, hvorpaa Historien er trykt, og det var, fordi at de pralede saa frygteligt bag efter, af hvad de aldrig havde været; og det skal vi tænke paa, at vi ikke bære os lige saadan ad, for vi kunne saamænd aldrig vide, om vi ikke ogsaa engang komme i Kludekassen og blive gjorte til hvidt Papir og faar vor hele Historie trykt for paa, selv den allerhemmeligste, og maa saa selv: løbe om og fortælle den, ligesom Flipperne.</p>

    <p class="illus"><img alt="picture116" src="../Images/picture116.jpg" /></p>

    <div class="newpage" id="page-409">
      &nbsp;
    </div>

    <p class="illus"><img alt="picture117" src="../Images/picture117.jpg" /></p>

    <p>Der er Forskel.</p>

    <p>Det var i Maj Maaned, Vinden blæste endnu koldt; men Foraaret var der, sagde Buske og Træer, Mark og Enge; det mylrede med Blomster og det lige op i det levende Gærde, og der just talte Foraaret selv sin Sag, det talte fra et lille Æbletræ, der var en eneste Gren, saa frisk, saa blomstrende, overdænget med de fine, rosenrøde Knopper, som vare lige ved at aabne sig; den vidste nok selv, hvor køn den var, for det ligger i Bladet, som i Blodet, og derfor blev den heller ikke overrasket ved, at Herskabsvognen holdt paa Vejen foran den, og den unge Grevinde sagde, at den Æblegren var det yndigste, man kunde se, den var Foraaret selv i sin dejligste Aaben-barelse. Og Grenen blev brækket af, og hun holdt den i sin fine Haand og skyggede over den med sin Silkeparasol, &mdash; og saa kørte de til Slottet, hvor der var høje Sale og pyntelige Stuer; klare, hvide Gardiner flagrede ved de aabne Vinduer, og dejlige Blomster stod i skinnende, gennemsigtige Vaser, og i en af disse, den var som skaaren ud af nysfalden Sne, blev</p>

    <div class="newpage" id="page-410">
      &nbsp;
    </div>

    <p>Æblegrenen sat mellem friske, lyse Bøgegrene; det var en Lyst at se den.</p>

    <p>Og saa blev Grenen stolt, og det var jo ganske menneskeligt.</p>

    <p>Der kom mange Slags Folk gennem Stuerne, og eftersom de gjaldt for, turde de sige deres Beundring, og somme sagde slet ingenting, og somme sagde alt for meget, og Æblegrenen forstod, at der var Forskel mellem Menneskene, ligesom mellem Væksterne. »Somme ere til Stads, og somme ere til Næring, der er ogsaa de, som kunne ganske undværes,« mente Æblegrenen, og da den just var sat ved det aabne Vindue, hvorfra den kunde se baade ned i Haven og ud paa Marken, saa havde den Blomster og Vækster nok til at betragte og tænke over; der stod rige og fattige, nogle alt for fattige.</p>

    <p>»Stakkels forkastede Urter!« sagde Æblegrenen, »der er rigtignok gjort Forskel, og hvor de maa føle sig ulykkelige, dersom det Slags kan føle som jeg og mine lige kunne det; der er rigtignok gjort Forskel, men det maa der gøres, ellers stod jo alle ens!«</p>

    <p>Og Æblegrenen saa med et Slags Medlidenhed især paa eet Slags Blomster, som der var i Mængde af paa Marker og Grøfter; ingen bandt dem i Buket, de vare alt for almindelige, ja man kunde finde dem selv imellem Brostenene, de skød op som det argeste Ukrudt, og saa havde de det fæle Navn Fandens Mælkebøtter.*)</p>

    <p>»Stakkels foragtede Vækst!« sagde Æblegrenen, »du kan ikke gøre ved, at du blev hvad du blev, at du er saa almindelig, og at du fik det hæslige Navn, du har! men det er med Væksterne som med Menneskene, der maa være Forskel!«</p>

    <p>»Forskel!« sagde Solstraalen og kyssede den blomstrende Æblegren, men kyssede ogsaa de gule Fandens Mælkebøtter ude paa Marken, alle Solstraalens Brødre kyssede dem, de fattige Blomster, som de rige.</p>

    <p>Æblegrenen havde aldrig tænkt over Vor Herres uendelige Kærlighed mod alt, hvad der lever og røres i ham, den havde aldrig tænkt over, hvor meget smukt og godt der kan</p>

    <p>*) Leontodon.</p>

    <div class="newpage" id="page-411">
      &nbsp;
    </div>

    <p>ligge gemt, men ikke glemt, &mdash; men det var jo ogsaa ganske menneskeligt.</p>

    <p>Solstraalen, Lysets Straale vidste det bedre: »Du ser ikke langt, du ser ikke klart! &mdash; Hvor er den forkastede Urt, den, du især beklager?«</p>

    <p>»Fandens Mælkebøtter!« sagde Æblegrenen. »Aldrig bindes de i Buket, de trædes med Foden, der er for mange af dem, og naar de løbe i Frø, flyver det i smaatskaaren Uld hen over Vejen og hænger Folk i Klæderne. Ukrudt er det! men det skal der jo ogsaa være! &mdash; jeg er virkelig meget taknemmelig, at jeg ikke er bleven en af dem.«</p>

    <p>Og hen over Marken kom en hel Skare Børn; det mindste af disse var nu saa lillebitte, at det blev baaret af de andre, og da det blev sat i Græsset mellem de gule Blomster, lo det højt af Glæde, sparkede med de smaa Ben, væltede sig omkring, plukkede kun de gule Blomster og kyssede dem i sød Uskyldighed. De noget større Børn brød Blomsten fra den hule Stilk, bøjede denne rundt ind i sig selv, Led ved Led, en hel Kæde blev det; først en til Halsen, saa en at hænge om Skulderen og om Livet, paa Brystet og paa Hovedet; det var en hel Pragt af grønne Lænker og Kæder; men de største Børn tog forsigtig den afblomstrede Urt, Stilken, der bar dens fnugartede, sammensatte Frøkrone, denne løse, luftige Uldblomst, der er et helt lille Kunststykke som af de fineste Fjer, Fnug eller Dun; de holdt den ved Munden for i eet Pust at afblæse den helt; den, der kunde det, fik ny Klæder, før Aaret var omme, havde Bedstemoder sagt.</p>

    <p>Den foragtede Blomst var en hel Profet ved denne Lejlighed.</p>

    <p>»Ser du?« sagde Solstraalen, »ser du dens Skønhed, ser du dens Magt?«</p>

    <p>»Ja, for Børn!« sagde Æblegrenen.</p>

    <p>Og der kom ude paa Marken en gammel Kone og gravede med sin stumpe, skaftløse Kniv ned om Blomstens Rod og trak den op; nogle af Rødderne vilde hun koge sig Katie paa, andre vilde hun faa Penge for, idet hun bragte Apotekeren dem til Lægedom.</p>

    <div class="newpage" id="page-412">
      &nbsp;
    </div>

    <p>»DER ER FORSKEL.«</p>

    <p>»Skønhed er dog noget højere!« sagde Æblegrenen. »Kun de udvalgte komme i det skønnes Rige! der er Forskel mellem Væksterne, ligesom der er Forskel mellem Menneskene.«</p>

    <p>Og Solstraalen talte om den uendelige Kærlighed hos Gud gennem alt det skabte og for alt, hvad der har Liv, og om den lige Fordeling af alt i Tid og Evighed.</p>

    <p>»Ja, det er nu Deres Mening!« sagde Æblegrenen.</p>

    <p>Og der kom Folk i Stuen, og den unge Grevinde kom, hun, som havde stillet Æblegrenen saa smukt i den gennem-</p>

    <p class="illus"><img alt="picture118" src="../Images/picture118.jpg" /></p>

    <p>sigtige Vase, hvor Sollyset straalede; og hun bragte en Blomst eller hvad det nu var, det skjultes af tre, fire store Blade, der ligesom et Kræmmerhus blev holdt rundt om det, for at ingen Træk eller Vindpust skulde komme til at gøre det Skade, og saa forsigtigt blev det baaret, som aldrig den fine Æblegren var bleven det. Ganske lempeligt kom nu de store Blade bort, og man saa den fine, fnuggede Frøkrone af den gule, foragtede Fandens Mælkebøtte. Den var det, hun saa forsigtig havde plukket, saa omhyggeligt bar, for at ikke een af de fine Fjerpile, der danne dens Taageskikkelse og sidde saa løse, skulde blæse af. Hel og herlig havde hun den; og</p>

    <div class="newpage" id="page-413">
      &nbsp;
    </div>

    <p>hun beundrede dens skønne Form, dens luftige Klarhed, dens hele særegne Sammensætning, dens Skønhed, idet den skulde vejres hen for Vinden.</p>

    <p>»Se dog, hvor forunderlig dejlig Vor Herre har skabt den!« sagde hun. »Jeg vil male den med Æblegrenen; den er nu saa uendelig dejlig for alle, men ogsaa denne fattige Blomst har af Vor Herre lige saa meget paa en anden Maade; saa forskellige ere de og dog begge Børn i Skønhedens Rige.«</p>

    <p>Og Solstraalen kyssede den fattige Blomst, og den kyssede den blomstrende Æblegren, dens Blade syntes at rødme derved.</p>

    <div class="newpage" id="page-414">
      &nbsp;
    </div>

    <p class="illus"><img alt="picture119" src="../Images/picture119.jpg" /></p>

    <p>Verdens dejligste Rose.</p>

    <p>Der var en mægtig Dronning, i hvis Have fandtes de dejligste Blomster for enhver af Aarets Tider og fra alle Verdens Lande, men især var det Roserne, som hun elskede, og derfor havde hun af disse de mest forskellige Arter, lige fra den vilde Hæk med de æbleduftende, grønne Blade til Provences skønneste Rose, og de vokste op ad Slottets Mure, slyngede sig om Søjlerne og Vindueskarmene, ind i Gangene og hen ad Loftet i alle Sale; og Roserne vekslede i Duft, Form og Farve.</p>

    <p>Men Sorg og Bedrøvelse boede herinde; Dronningen laa paa sin Sotteseng, og Lægerne forkyndte, at hun maatte dø.</p>

    <p>»Der er dog en Frelse for hende!« sagde den viseste iblandt dem. »Bring hende Verdens dejligste Rose, den, der er Udtrykket af den højeste og reneste Kærlighed; kommer den for hendes Øjne, før de briste, da dør hun ikke.«</p>

    <p>Og unge og gamle kom rundt om fra med Roser, de dejligste, der blomstrede i hver Have, men de Roser var det ikke; fra Kærlighedens Urtegaard maatte Blomsten hentes; men hvilken Rose der var Udtrykket af den højeste, den reneste Kærlighed?</p>

    <div class="newpage" id="page-415">
      &nbsp;
    </div>

    <p>Og Skjaldene sang om Verdens dejligste Rose; hver nævnede sin. Og der gik Bud vidt om Land til hvert Hjerte, der slog i Kærlighed, der gik Bud til hver Stand og hver Alder.</p>

    <p>»Ingen har endnu nævnet Blomsten!« sagde den vise. »Ingen har peget hen paa det Sted, hvor den fremsprang i sin Herlighed. Ikke er det Roserne fra Romeo og Julies Kiste eller fra Valborgs Grav, skønt de Roser ville altid dufte gennem Sagn og Sange, det er ej Roserne, som skyde frem fra Winkel-rieds blodige Lanser, fra Blodet, der helligt vælder ud fra Heltens Bryst i Døden for Fædrelandet, skønt ingen Død er mere sød, ingen Rose rødere end dette Blod, der da flyder. Ej heller er det hin Underblomst, for hvis Pleje Manden i Aar og Dag, i lange søvnløse Nætter i den ensomme Stue, hengiver sit friske Liv, Videnskabens magiske Rose.«</p>

    <p>»Jeg veed, hvor den blomstrer,« sagde en lyksalig Moder, der med sit spæde Barn kom til Dronningens Leje. »Jeg veed, hvor Verdens dejligste Rose findes! Den Rose, der er Udtrykket af den højeste og reneste Kærlighed. Den blomstrer paa de blussende Kinder af mit søde Barn, naar det styrket af Søvnen slaar Øjnene op og ler imod mig med hele sin Kærlighed.«</p>

    <p>»Dejlig er den Rose, men en dejligere findes der!« sagde den vise.</p>

    <p>»Ja, langt skønnere!« sagde en af Kvinderne. »Jeg har set den; en mere ophøjet hellig Rose blomstrer der ikke, men den var bleg, som Terosens Blade; paa Dronningens Kinder saa jeg den; hun havde lagt sin kongelige Krone og gik selv i den lange, sorgfyldte Nat med sit syge Barn, græd over det, kyssede det og bad til Gud en Bøn for det, som en Moder beder i Angestens Time.</p>

    <p>»Hellig og vidunderlig i sin Magt er Sorgens hvide Rose, men dog er det ikke den.«</p>

    <p>»Nej, Verdens dejligste Rose saa jeg foran Herrens Alter!« sagde den fromme, gamle Biskop. »Jeg saa den lyse, som en Engels Aasyn viste sig. De unge Piger gik til Nadverens Bord, fornyede deres Daabs Pagt, og der blussede Roser, og der blegnede Roser paa de friske Kinder; en ung Pige stod der; hun</p>

    <div class="newpage" id="page-416">
      &nbsp;
    </div>

    <p>VEKDENS DEJLIGSTE ROSE.</p>

    <p>saa med hele Sjælens fulde Renhed og Kærlighed op mod sin Gud; det var Udtrykket af den reneste og den højeste Kærlighed.«</p>

    <p>»Velsignet være den!« sagde den vise, »dog ingen af eder har endnu nævnet Verdens dejligste Rose.«</p>

    <p>Da traadte ind i Stuen et Barn, Dronningens lille Søn; Taarerne stod. i hans Øjne og paa hans Kinder; han bar en stor, opslagen Bog, dens Bind var af Fløjl og med store Sølvhægter.</p>

    <p>»Moder!« sagde den lille, »oh, hør dog, hvad jeg har læst!« og Barnet satte sig ved Sengen og læste af Bogen om ham, der hengav sig selv til Korsets Død for at frelse Menneskene, selv de ufødte Slægter. »»Større Kærlighed gives der ikke!««</p>

    <p>Og der gik et Rosenskær over Dronningens Kinder, hendes Øjne bleve saa store, saa klare, thi hun saa fra Bogens Blade løfte sig Verdens dejligste Rose, Billedet af den, som fremsprang fra Kristi Blod paa Korsets Træ.</p>

    <p>»Jeg ser den!« sagde hun. »Aldrig dør den, som ser den Rose, den dejligste paa Jorden!«</p>

    <p class="illus"><img alt="picture120" src="../Images/picture120.jpg" /></p>

    <div class="newpage" id="page-417">
      &nbsp;
    </div>

    <p class="illus"><img alt="picture121" src="../Images/picture121.jpg" /></p>

    <p>Aarets Historie.</p>

    <p>Det var sidst i Januar; en frygtelig Snestorm var det; Sneen fløj i fygende Hvirvel gennem Gader og Stræder; Ruderne udenpaa vare som overklistrede med Sne, fra Tagene styrtede den i Dynger, og saa var der en Flugt i Folk, de løb, de fløj og foer hinanden i Armene, holdt hinanden fast et Øjeblik og havde saa længe Fodfæste. Kareter og Heste vare ligesom overpudrede, Tjenerne stod med Ryggen mod Kareten og kørte baglængs imod Vinden, Fodgængeren holdt sig stadig i Læ af Vognen, der kun langsomt gled af Sted i den dybe Sne; og da endelig Stormen lagde sig, og der blev kastet en smal Sti langs Husene, saa stod dog Folk stille der, naar de mødtes; ingen af dem havde Lyst til at gøre det første Skridt med at træde op i den dybe Sne, for at den anden kunde slippe forbi. Tavse stod de, til endelig, efter ligesom en stille Overenskomst, hver af dem gav eet Ben til Pris og lod dette gaa ind i Snedyngen.</p>

    <p>Mod Aften var det blikstille, Himlen saa ud, som om</p>

    <div class="newpage" id="page-418">
      &nbsp;
    </div>

    <p>den var fejet og gjort mere høj og gennemsigtig, Stjernerne syntes splinterny, og nogle vare saa blaa og klare, &mdash; og det frøs, saa det knagede efter, &mdash; sagtens kunde da det øverste Snelag blive saa stærkt, at det i Morgenstunden bar Graa-spurvene; de hoppede om snart oppe, snart nede, hvor der var skovlet, men megen Æde var der ikke at finde, og de frøs ordentlig.</p>

    <p>»Pip!« sagde den ene til den anden, »det kalder man det ny Aar! &mdash; det er jo værre end det gamle! saa kunde vi lige saa godt have beholdt det. Jeg er misfornøjet, og det har jeg Grund til.«</p>

    <p>»Ja, der løb nu Menneskene om og skød Nytaar ind,« sagde en lille, forfrossen Spurv, »de slog Potter paa Døre og vare rent ellevilde af Glæde over, at nu gik det gamle Aar væk; og det var jeg ogsaa glad over, for jeg ventede, at vi da vilde faa varme Dage, men det er der ikke blevet noget af; det fryser meget strengere end før! Menneskene have taget fejl af Tidsregningen.«</p>

    <p>»Det har de!« sagde en tredie, der var gammel og hvid i Toppen; »de have nu noget, som de kalde Almanakken, den er saadan deres egen Opfindelse, og saa skal alt gaa efter den! men det gør det ikke. Naar Foraaret kommer, saa begynder Aaret, det er Naturens Gang, og den regner jeg efter.«</p>

    <p>»Men naar kommer Foraaret?« spurgte de andre.</p>

    <p>»Det kommer, naar Storken kommer, men det er meget ubestemt med ham, og herinde i Byen er der ingen, der veed noget derom, det veed de bedre ude paa Landet; skal vi flyve derud og vente? Der er man da Foraaret nærmere.«</p>

    <p>»Ja, det kan være meget godt!« sagde en af dem, der længe havde gaaet og pippet uden egentlig at sige noget. »Jeg har herinde i Byen nogle Bekvemmeligheder, som jeg er bange, at jeg vil komme til at savne derude. Her omme i en Gaard er der en Menneskefamilie, der meget fornuftigt har fundet paa at slaa fast i Væggen tre, fire Urtepotter med den store Aabning ind og Bunden udad, i den er der skaaret et Hul saa stort, at jeg kan flyve ud og ind; der</p>

    <div class="newpage" id="page-419">
      &nbsp;
    </div>

    <p>har jeg og min Mand Rede, og derfra ere alle vore Unger fløjne ud. Menneskefamilien har naturligvis indrettet det hele for at have den Fornøjelse at se paa os, ellers havde de nok ikke gjort det. De strø Brødkrummer ud, ogsaa for deres Fornøjelse, og vi have da Føden; der er ligesom sørget for en; &mdash; og saa tror jeg, at jeg bliver, og min Mand bliver, skønt vi ere meget misfornøjede, &mdash; men vi blive.«</p>

    <p>»Og vi flyve ud paa Landet for at se, om ikke Foraaret kommer!« og saa fløj de.</p>

    <p>Og der var ordentlig Vinter ude paa Landet; det frøs der et Par Grader stærkere end inde i Byen. Den skarpe Vind blæste hen over de snelagte Marker. Bonden, med store Bælgvanter paa, sad i sin Slæde og slog sig med sine Arme for at faa Kulden af dem; Pisken laa paa Skødet, de magre Heste løb, saa de dampede, Sneen knagede, og Spurvene hoppede i Hjulsporene og frøs. »Pip! naar kommer Vaaren? Det varer saa længe!«</p>

    <p>»Saa længe!« klang det hen over Markerne fra den højeste Banke, belagt med Sne; og det kunde være Ekko, man hørte, men det kunde ogsaa være Tale af den underlige, gamle Mand, som sad der øverst paa Snedriven i Vind og Vejr; han var ganske hvid, ligesom en Bonde i hvid Vadmelskofte, med langt, hvidt Haar, hvidt Skæg, ganske bleg og med store, klare Øjne.</p>

    <p>»Hvem er den gamle der henne?« spurgte Spurvene.</p>

    <p>»Det veed jeg!« sagde en gammel Ravn, der sad paa Ledpælen og var nedladende nok til at erkende, at vi alle ere Smaafugle for Vor Herre, og derfor ogsaa indlod sig med Spurvene og gav Forklaring. »Jeg veed, hvem den gamle er. Det er Vinteren, den gamle Mand fra det forrige Aar, han er ikke død, som Almanakken siger, nej, han er saamænd Formynder for den lille Prins Foraar, der kommer. Jo, Vinteren fører Regimentet. Hu! det knager nok i jer, I smaa!«</p>

    <p>»Ja, er det ikke det, jeg siger!« sagde den mindste, »den Almanak er bare Menneskepaafund, den er ikke lempet efter Naturen! det skulde de lade os om, vi, som ere finere skabte.«</p>

    <p>27*</p>

    <div class="newpage" id="page-420">
      &nbsp;
    </div>

    <p>Og der gik een Uge, der gik næsten to; Skoven var sort, den frosne Indsø laa saa tung og saa ud som størknet Bly; Skyerne, ja, det var ikke Skyer, det var vaade, iskolde Taa-ger, hang hen over Landet; de store, sorte Krager fløj i Flokke, uden Skrig, det var, som om alt sov. &mdash; Der gled en Solstraale hen over Søen, og den skinnede som smeltet Tin. Snelaget hen over Marken og oppe paa Banken glimrede ikke som før, men den hvide Skikkelse, Vinteren selv, sad der endnu med Blikket stadigt mod Syden; han mærkede slet ikke, at Snetæppet ligesom sank ind i Jorden, at hist og her en lille græsgrøn Plet kom frem, og der mylrede det da med Spurve.</p>

    <p>»Kvivit! Kvivit! kommer nu Vaaren?«</p>

    <p>»Vaaren!« klang det hen over Mark og Eng og igennem de sortbrune Skove, hvor Mosset skinnede friskt grønt paa Træstammerne; og gennem Luften kom flyvende, Syd fra, de to første Storke: paa Ryggen af hver sad der et lille dejligt Barn, en Dreng og en Pige; og de kyssede Jorden til Hilsen; og hvor de satte deres Fødder, vokste hvide Blomster frem under Sneen; Haand i Haand gik de op til den gamle Ismand, Vinteren, lagde sig ved hans Bryst til ny Hilsen, og i samme Stund vare de alle tre skjulte, og hele Landskabet skjult; en tyk, vaad Taage, saa tæt og tung, indhyllede alt. &mdash; Lidt efter luftede det, &mdash; Vinden foer af Sted, den kom med stærke Kast og jog Taagen bort, Solen skinnede saa varmt; &mdash; Vinteren selv var forsvunden, Foraarets dejlige Børn sad paa Aarets Trone.</p>

    <p>»Det kalder jeg Nytaar!« sagde Spurvene. »Nu faa vi vel igen vore Rettigheder og Erstatning for den strenge Vinter.«</p>

    <p>Hvorhen de to Børn vendte sig, der skød grønne Knopper frem paa Buske og Træer, der blev Græsset højere, Sædemarken mere og mere liflig grøn. Og rundt om kastede den lille Pige Blomster; hun havde af dem i Overflødighed i sit Skørt, de syntes der at mylre frem, altid var det fuldt, hvor ivrig hun end var med at kaste, &mdash; i sin Ilfærdighed rystede hun en hel Blomstersne hen over Æble- og Ferskentræer,</p>

    <div class="newpage" id="page-421">
      &nbsp;
    </div>

    <p>AARETS HISTORIE.</p>

    <p>421</p>

    <p>saa at de stod i fuld Pragt, før de endnu rigtig havde grønne Blade.</p>

    <p>Og hun klappede i Hænderne, og Drengen klappede, og</p>

    <p class="illus"><img alt="picture122" src="../Images/picture122.jpg" /></p>

    <p>da kom der Fugle frem, man vidste ikke hvorfra, og alle kvidrede og sang: »Vaaren er kommen!«</p>

    <p>Det var dejligt at se. Og mangen gammel Morlille kom uden for sin Dør i Solskinnet, skuttede sig, saa hen paa de</p>

    <div class="newpage" id="page-422">
      &nbsp;
    </div>

    <p>gule Blomster, der prangede over hele Engen, akkurat ligesom i hendes unge Dage; Verden blev ung igen. »Det er velsignet i Dag herude!« sagde hun.</p>

    <p>Og Skoven var endnu brungrøn, Knop ved Knop, men Skovmærken var fremme, saa frisk og saa duftende, Violerne stod i en Fylde, og der var Anemoner, Kodriver og Oksedriver, ja, i hvert Græsstraa var Saft og Kraft, det var rigtignok et Pragttæppe at sidde paa, og der sad Foraarets unge Par og holdt hinanden i Hænderne og sang og smilede og vokste mer og mer.</p>

    <p>En mild Regn faldt fra Himlen over dem, de mærkede det ikke, Regndraaben og Glædestaaren blev en og samme Draabe. Brud og Brudgom kyssede hinanden, og i det Nu sprang Skoven ud. &mdash; Da Solen stod op, vare alle Skove grønne.</p>

    <p>Og Haand i Haand gik Brudeparret under det friske, hængende Løvtag, hvor kun Sollysets Straaler og Slagskyggerne gav Farveveksel i det grønne. En jomfruelig Renhed og en forfriskende Duft var i de fine Blade; klar og levende rislede Aa og Bæk mellem de fløjlsgrønne Siv og over de brogede Stene. »Fuldt op evigt og altid er det, og bliver det!« sagde hele Naturen. Og Kukkeren sang, og Lærken slog, det var det dejlige Foraar; dog Piletræerne havde Uldvanter om sine Blomster, de vare nu saa gruelig forsigtige, og det er kedeligt.</p>

    <p>Og saa gik Dage, og saa gik Uger, Varmen ligesom væltede ned; hede Luftbølger gik gennem Kornet, der mere og mere gulnede. Nordens hvide Lotus paa Skovsøerne spredte sine store grønne Blade ud over Vandspejlet, og Fiskene søgte Skygge under dem; og paa Skovens Læside, hvor Solen brændte paa Bondehusets Væg og ordentlig gennemvarmede de udsprungne Roser, og Kirsebærtræerne hang fulde med saftige, sorte, næsten solhede Bær, sang Sommerens dejlige Kvinde, hende vi saa som Barn og som Brud; og hun saa mod de stigende mørke Skyer, der i Bølgeformer, som Bjerge, sortblaa og tunge, løftede sig højere og højere; fra tre Sider kom de; mer og mer, som et forstenet, omvendt Hav, sæn-</p>

    <div class="newpage" id="page-423">
      &nbsp;
    </div>

    <p>kede de sig mod Skoven, hvor alt, som ved en Trolddom, var tavst; hver Luftning havde lagt sig, hver Fugl tav, der var en Alvor, en Forventning i hele Naturen; men paa Veje og Stier skyndte sig af Sted kørende, ridende og gaaende, for at komme under Tag. &mdash; Da lyste det med eet, som om Solen brød frem, blinkende, blendende, alt opbrændende, og der blev Mulm igen i et rullende Brag; Vandet styrtede i Strømme ned; det blev Nat, og det blev Lys, det blev Stilhed, og det blev Bulder. De unge, brunfjerede Rør i Mosen bevægede sig i lange Bølger, Skovens Grene skjultes i Vand-taager, Mørket kom, og Lyset kom, Stilhed og Bulder. &mdash; Græs og Korn laa som slaaet ned, som skyllet hen, som skulde det aldrig rejse sig. &mdash; Pludselig blev Regnen til enkelte Draaber, Solen skinnede, og fra Straa og fra Blad blinkede Vanddraaberne som Perler, Fuglene sang, Fiskene slog op fra Aavandet, Myggene dansede, og ude paa Stenen i det salte, piskede Havvand sad Sommeren selv, den kraftige Mand med de fyldige Lemmer, med drivvaadt Haar, &mdash; forynget af det friske Bad sad han i det varme Solskin. Al Naturen var forynget rundt om, alt stod frodigt, kraftigt og skønt; det var Sommer, den varme, dejlige Sommer.</p>

    <p>Og liflig og sød var den Duft, der kom fra den frodige Kløvermark, Bierne summede der om det gamle Tingsted; Brombærranken snoede sig op om Alterstenen, der, vasket af Regnen, skinnede i Sollyset; og derhen fløj Bidronningen med sin Sværm og satte Voks og Honning. Ingen saa det uden Sommeren og hans kraftige Viv; for dem stod Alterbordet dækket med Naturens Offergave.</p>

    <p>Og Aftenhimlen straalede som et Guld, ingen Kirkekuppel har det saa rigt, og Maanen skinnede mellem Aftenrøde og Morgenrøde. Det var Sommertid.</p>

    <p>Og der gik Dage, og der gik Uger. &mdash; Høstfolkenes blanke Leer blinkede i Kornmarkerne, Æbletræets Grene bøjede sig med røde og gule Frugter; Humlen duftede dejligt og hang i store Knopper, og under Hasselbuskene, hvor Nødderne sad i svære Kløvser, hvilte Mand og Viv, Sommeren med sin alvorsfulde Kvinde.</p>

    <div class="newpage" id="page-424">
      &nbsp;
    </div>

    <p>»Hvilken Rigdom!« sagde hun, »rundt om Velsignelse, hjemligt og godt, og dog, jeg veed ikke selv, jeg længes efter &mdash; Hvile, &mdash; Ro! jeg veed ikke Ordet derfor! &mdash; Nu pløje de alt igen paa Marken! Mere og altid mere ville Menneskene vinde! &mdash; Se, Storkene komme i Flokke og gaa i Afstand efter Ploven; Ægyptens Fugl, som bar os gennem Luften! Husker du, da vi begge som Børn kom herind i Nordens Lande? &mdash; Blomster bragte vi, dejligt Solskin og grønne Skove, dem har nu Vinden faret ilde med, de brunes og mørknes som Sydens Træer, men bære ikke, som de, gyldne Frugter!«</p>

    <p>»Dem vil du se!« sagde Sommeren, »saa glæd dig da!« og han løftede sin Arm, og Skovens Blade farvedes med rødt og med Guld, der kom en Farvepragt over alle Skove; Rosenhækken skinnede med ildrøde Hyben, Hyldegrenene hang med store, tunge, sortbrune Bær, de vilde Kastanier faldt modne ud af de sortgrønne Skaller, og inde i Skoven blomstrede Violerne anden Gang.</p>

    <p>Men Aarets Dronning blev mere og mere stille, mere bleg. »Det lufter koldt!« sagde hun, »Natten har vaade Taager! &mdash; jeg længes efter &mdash; Barndomslandet.« &mdash;</p>

    <p>Og hun saa Storkene flyve bort, hver en! og hun strakte Hænderne efter dem. &mdash; Hun saa op til Rederne, der stod tomme, og der vokste op i en den langstilkede Kornblomst og i en anden den gule Kiddike, som om Reden kun var til som Værn og Gærde om den; og Spurvene kom derop.</p>

    <p>»Pip! hvor er Herskabet blevet af? de kan nok ikke taale, at det blæser paa dem, og saa ere de tagne ud af Landet; Lykke paa Rejsen!«</p>

    <p>Og mere og mere gul bleve Skovens Blade, og Løv faldt paa Løv, Efteraarets Storme suste, det var sent paa Høstens Tid. Og paa det gule Løvfald laa Aarets Dronning og saa med milde Øjne mod den blinkende Stjerne, og hendes Husbond stod hos hende. Et Vindstød hvirvlede i Løvet &mdash; det faldt igen, da var hun borte, men en Sommerfugl, Aarets sidste, fløj gennem den kolde Luft.</p>

    <p>Og de vaade Taager kom, den isnende Blæst og de</p>

    <div class="newpage" id="page-425">
      &nbsp;
    </div>

    <p>AARETS HISTORIE.</p>

    <p>425</p>

    <p>mørke, længste Nætter. Aarets Drot stod med snehvidt Haar, men han vidste det ikke selv, han troede, at det var Snefnuggene, som faldt fra Skyen; et tyndt Snelag laa hen over den grønne Mark.</p>

    <p>Og Kirkeklokkerne ringede til Juletid.</p>

    <p class="illus"><img alt="picture123" src="../Images/picture123.jpg" /></p>

    <p>»Fødselsklokkerne ringe!« sagde Aarets Drot, »snart fødes det ny Herskerpar, og jeg faar Hvile som hun, Hvile i den blinkende Stjerne.«</p>

    <p>Og i den friske, grønne Granskov, hvor Sneen laa, stod Juleengelen og indviede de unge Træer, der skulde til dens Fest.</p>

    <div class="newpage" id="page-426">
      &nbsp;
    </div>

    <p>»Glæde i Stuen og under de grønne Grene!« sagde Aarets gamle Drot, Uger havde ældet ham til snehvid Gubbe; »det stunder for mig til Hvile, Aarets unge Par faar nu Krone og Scepter!«</p>

    <p>»Og Magten er dog din!« sagde Juleengelen, »Magten og ikke Hvilen! Lad Sneen ligge varmende hen over den unge Sæd! lær at bære det, at en anden hyldes, og du dog er Hersker, lær at være glemt og dog at leve! din Friheds Time kommer, naar Vaaren kommer!«</p>

    <p>»Naar kommer Vaaren?« spurgte Vinteren.</p>

    <p>»Den kommer, naar Storken kommer!«</p>

    <p>Og med hvide Lokker og snehvidt Skæg sad Vinteren iskold, gammel og bøjet, men stærk som Vinterstormen og Isens Magt, højt paa Bankens Snedrive, og saa mod Syd, som Vinteren forud havde siddet og set. &mdash; Isen knagede, Sneen knirkede, Skøjteløberne svang sig paa de blanke Søer, og Ravne og Krager tog sig godt ud paa den hvide Grund, ingen Vind rørte sig. Og i den stille Luft knyttede Vinteren Hænderne, og Isen blev Favne tyk mellem Landene.</p>

    <p>Saa kom igen Spurvene fra Byen og spurgte: »Hvem er den gamle Mand derhenne?« Og Ravnen sad der igen, eller en Søn af ham, som er lige det samme, og den sagde dem: »Det er Vinteren! den gamle Mand fra det forrige Aar. Han er ikke død, som Almanakken siger, men Formynder for Vaaren, som kommer!«</p>

    <p>»Naar kommer Vaaren?« sagde Spurvene, »saa faa vi god Tid, og bedre Regimente! det gamle duede ikke.«</p>

    <p>Og i stille Tanker nikkede Vinteren til den bladløse, sorte Skov, hvor hvert Træ viste Grenenes dejlige Form og Bøjning; og under Vinterblundet sænkede sig Skyernes iskolde Taager, &mdash; Herskeren drømte om sin Ungdoms og sin Manddoms Tid, og ved Dagningen stod hele Skoven dejlig med Rimfrost, det var Vinterens Sommerdrøm; Solskinnet dryssede Rimfrost fra Grenene.</p>

    <p>»Naar kommer Vaaren?« spurgte Spurvene.</p>

    <p>»Vaaren!« lød det som Ekko fra de Banker, hvor Sneen</p>

    <div class="newpage" id="page-427">
      &nbsp;
    </div>

    <p>AAKETS HISTORIE.</p>

    <p>427</p>

    <p>laa. Og Solen skinnede mere og mere varm, Sneen smeltede, Fuglene kvidrede: »Vaaren kommer!«</p>

    <p>Og højt gennem Luften kom den første Stork, den anden fulgte; et dejligt Barn sad paa Ryggen af hver, og de dalede ned paa den aabne Mark, og de kyssede Jorden, og de kyssede den gamle, stille Mand, og som Moses paa Bjerget svandt han, baaren af Skytaagen.</p>

    <p>Aarets Historie var endt.</p>

    <p>»Det er meget rigtigt!« sagde Spurvene, »og det er ogsaa meget kønt, men det er ikke efter Almanakken, og saa er det galt.«</p>

    <p class="illus"><img alt="picture124" src="../Images/picture124.jpg" /></p>

    <div class="newpage" id="page-428">
      &nbsp;
    </div>

    <p class="illus"><img alt="picture125" src="../Images/picture125.jpg" /></p>

    <p>Det er ganske vist!</p>

    <p>Det er en frygtelig Historie!« sagde en Høne, og det omme i den Kant af Byen, hvor Historien ikke var passeret. »Det er en frygtelig Historie i Hønsehuset! jeg tør ikke sove alene i Nat! det er godt, at vi ere mange sammen paa Hjalet!« &mdash; Og saa fortalte hun, saa at Fjerene rejste sig paa de andre Høns, og Hanen lod Kammen falde. Det er ganske vist!</p>

    <p>Men vi ville begynde med Begyndelsen, og den var i den anden Kant af Byen i et Hønsehus. Solen gik ned, og Hønsene fløj op; en af dem, hun var hvidfjeret og lavbenet, lagde sine reglementerede Æg og var, som Høne, respektabel i alle Maader; idet hun kom til Hjals, pillede hun sig med Næbbet, og saa faldt der en lille Fjer af hende.</p>

    <p>»Der gik den!« sagde hun, »jo mere jeg piller mig, des dejligere bliver jeg nok!« Og det var nu sagt i Munterhed, for hun var det muntre Sind mellem de Høns, i øvrigt, som sagt, meget respektabel; og saa sov hun.</p>

    <div class="newpage" id="page-429">
      &nbsp;
    </div>

    <p>Mørkt var der rundt om, Høne sad ved Høne, og den, som sad hende nærmest, sov ikke; hun hørte, og hun hørte ikke, som man jo skal i denne Verden for at leve i sin gode Rolighed; men sin anden Naboerske maatte hun dog sige det: »Hørte du, hvad her blev sagt? Jeg nævner ingen, men der er en Høne, som vil plukke sig for at se godt ud; var jeg Hane, jeg vilde foragte hende.«</p>

    <p>Og lige oven over Hønsene sad Uglen med Uglemand og Uglebørn; de havde skarpe Øren i den Familie, de hørte hvert Ord, som Nabohønen sagde, og de rullede med Øjnene, og Uglemor viftede sig med Vingerne: »Hør bare ikke efter, men I hørte sagtens hvad der blev sagt? Jeg hørte det med mine egne Øren, og man skal høre meget, før de falde af! Der er en af Hønsene, som i den Grad har glemt, hvad der skikker sig en Høne, at hun sidder og piller alle Fjerene af sig og lader Hanen se paa det.«</p>

    <p>»Prenez garde aux enfants!« sagde Uglefar, »det er ikke noget for Børnene!«</p>

    <p>»Jeg vil dog fortælle Genbo-Ugle det! det er saadan en agtværdig Ugle i Omgang!« og saa fløj Mutter.</p>

    <p>»Hu-hu! uhuh!« tudede de begge to og det lige ned i Genboens Dueslag til Duerne. »Har I hørt det, har I hørt det! uhuh! der er en Høne, som har plukket alle Fjerene af sig for Hanens Skyld! hun fryser ihjel, om hun ikke er det, uhuh!«</p>

    <p>»Hvor? Hvor?« kurrede Duerne.</p>

    <p>»I Genboens Gaard! jeg har saa godt som selv set det! det er næsten en upassende Historie at fortælle! men det er ganske vist!«</p>

    <p>»Tror, tror hvert evige Ord!« sagde Duerne og kurrede ned til deres Hønsegaard: »Der er en Høne, ja, der er somme, der sige, at der er to, som have plukket alle Fjerene af sig for ikke at se ud som de andre og saaledes vække Hanens Opmærksomhed. Det er et voveligt Spil, man kan forkøle sig og dø af Feber, og de ere døde begge to!«</p>

    <p>»Vaagn op! vaagn op!« galede Hanen og fløj op paa Plankeværket, Søvnen sad ham endnu i Øjnene, men han</p>

    <div class="newpage" id="page-430">
      &nbsp;
    </div>

    <p>DET ER GANSKE VIST!</p>

    <p>galede alligevel: »Der er tre Høns døde af ulykkelig Kærlighed til en Hane; de have plukket alle Fjerene af sig; det er en fæl Historie, jeg vil ikke beholde den, lad gaa videre!«</p>

    <p>»Lad gaa videre!« peb Flaggermusene, og Hønsene klukkede, og Hanerne galede: »Lad gaa videre! lad gaa videre!« og saa foer Historien fra Hønsehus til Hønsehus og til sidst tilbage til Stedet, hvorfra den egentlig var gaaet ud.</p>

    <p>»Der er fem Høns,« hed det, »som alle have plukket Fjerene af sig for at vise, hvem af dem der var bleven magrest af Kærestesorg til Hanen, og saa hakkede de hverandre til Blods og faldt døde ned til Skam og Skændsel for deres Familie og til stort Tab for Ejeren.«</p>

    <p>Og Hønen, som havde mistet den løse, lille Fjer, kendte naturligvis ikke sin egen Historie igen, og da hun var en respektabel Høne, saa sagde hun: »Jeg foragter de Høns! men der er flere af det Slags! Sligt skal man ikke fortie, og jeg vil gøre mit til, at den Historie kan komme i Avisen, saa gaar den Landet over; det har de Høns fortjent og Familien med!«</p>

    <p>Og det kom i Avisen, og det blev trykt, og det er ganske vist: En lille Fjer kan nok blive til fem Høns.</p>

    <p class="illus"><img alt="picture126" src="../Images/picture126.jpg" /></p>
  </div>
</body>
</html>
